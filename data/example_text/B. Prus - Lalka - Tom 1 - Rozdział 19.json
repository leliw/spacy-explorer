{
    "url": "https://literat.ug.edu.pl/lalka/0019.htm",
    "content": "<html>\n\n<head>\n<meta http-equiv=\"Content-Type\" content=\"text/html; charset=iso-8859-2\">\n<meta name=\"GENERATOR\" content=\"Microsoft FrontPage 3.0\">\n<title>Bolesław Prus: Lalka</title>\n</head>\n\n<body>\n\n<hr>\n\n<p align=\"center\"><strong>ROZDZIAŁ DZIEWIĘTNASTY:<br>\n<big><big>PIERWSZE OSTRZEŻENIE</big></big></strong></p>\n\n<p>&nbsp;</p>\n<font FACE=\"Times New Roman\" SIZE=\"4\">\n\n<p ALIGN=\"JUSTIFY\">Była pierwsza w południe, kiedy pan Ignacy zbliżał się do sklepu,\nzawstydzony i niespokojny. Jak można zmarnować tyle czasu... w porze największego ruchu\ninteresantów?... A nuż w dodatku stało się jakie nieszczęście?:.. I co za\nsatysfakcja włóczyć się po </font><font SIZE=\"4\">u</font><font FACE=\"Times New Roman\"\nSIZE=\"4\">licach w upał, wśród kurzu i zapachu prażonych asfaltów!... </p>\n\n<p ALIGN=\"JUSTIFY\">Istotnie, dzień był wyjątkowo gorący i jaskrawy: chodniki i\nkamienie ziały żarem, blaszanych szyldów ani latarniowych słupów nie można było\ndotknąć ręką, a z nadmiaru światła panu Ignacemu zachodziły łzami oczy i czarne\npłatki zasłaniały mu pole widzenia.</font><font SIZE=\"4\"> </font></p>\n<font FACE=\"Times New Roman\" SIZE=\"4\">\n\n<p ALIGN=\"JUSTIFY\">&quot;Gdybym był Panem Bogiem - myślał - połowę lipcowych upałów\nzachowałbym na grudzień...&quot; </p>\n\n<p ALIGN=\"JUSTIFY\">Nagle spojrzał na wystawę sklepową (właśnie mijał okna) i\nosłupiał. Wystawa już drugi tydzień nie odnowiona!... Te same brązy, majoliki,\nwachlarze, te same neseserki, rękawiczki, parasole i zabawki!... Czy widział kto podobne\nzgorszenie? </p>\n\n<p ALIGN=\"JUSTIFY\">&quot;Ależ ja jestem podły człowiek! - mruknął do siebie. -\nOnegdaj spiłem się, dziś włóczę się... Diabli wezmą budę, jak amen w\npacierzu...&quot; </p>\n\n<p ALIGN=\"JUSTIFY\">Ledwie wszedł do sklepu, niepewny, co mu więcej cięży: serce czy\nnogi - gdy w tej chwili porwał go Mraczewski. Już był ostrzyżony na sposób\nwarszawski, uczesany i uperfumowany jak dawniej i przez amatorstwo obsługiwał\nprzychodzących gości, sam będąc gościem, jeszcze z tak dalekich okolic. Miejscowi\npanowie nie mogli wyjść z podziwu. </p>\n\n<p ALIGN=\"JUSTIFY\">- A bój się pan Boga, panie Ignacy - zawołał - trzy godziny czekam\nna pana! Wyście tu wszyscy głowy potracili... </p>\n\n<p ALIGN=\"JUSTIFY\">Wziął go pod ramię i nie zważając na paru obecnych gości, którzy\nze zdumieniem patrzyli na nich, pędem zaciągnął Rzeckiego do gabinetu, gdzie stała\nkasa. </p>\n\n<p ALIGN=\"JUSTIFY\">Tu osiwiałego w swoim zawodzie subiekta pchnął na twardy foteli\nstanąwszy przed nim z załamanymi rękoma, jak zrozpaczony Germont przed Violettą,\nrzekł: </p>\n\n<p ALIGN=\"JUSTIFY\">- Wiesz pan co... Wiedziałem, że po moim wyjeździe stąd interes\nsię rozprzęgnie; alem nie przypuszczał, że tak prędko... No, bo że pannie siedzisz w\nsklepie, mniejsza: dziury nie będzie. Ale jakie ten stary głupstwa wyrabia, to przecie\nskandal!... </p>\n\n<p ALIGN=\"JUSTIFY\">Zdawało się; że panu Ignacemu brwi posuną się ze zdziwienia na\nwierzch czoła. </p>\n\n<p ALIGN=\"JUSTIFY\">- Przepraszam!... - zawołał podnosząc się z fotelu. </p>\n\n<p ALIGN=\"JUSTIFY\">Ale Mraczewski zmusił go do siedzenia. </font></p>\n<font SIZE=\"4\">\n\n<p ALIGN=\"JUSTIFY\">- Przepra... </font></p>\n<font FACE=\"Times New Roman\" SIZE=\"4\">\n\n<p ALIGN=\"JUSTIFY\">- Już tylko niech się pan nie odzywa! - przerwał mu pachnący młody\nczłowiek. - Pan wie, co się dzieje?... Suzin dziś na noc jedzie do Berlina zobaczyć\nBismarcka, a potem - do Paryża na wystawę. Koniecznie, słyszy pan?... koniecznie\nnamawia Wokulskiego, ażeby z nim jechał. I ten dur... </p>\n\n<p ALIGN=\"JUSTIFY\">- Panie Mraczewski!... Kto pana ośmielił... </p>\n\n<p ALIGN=\"JUSTIFY\">- Ja już z natury jestem śmiały, a Wokulski wariat!... Dziś dopiero\ndowiedziałem się prawdy... Pan wie, ile stary mógłby zarobić na tym interesie w\nParyżu z Suzinem?... Nie dziesięć, ale pięćdziesiąt tysięcy rubli, panie Rzecki!...\nI ten osioł nie tylko że nie chce dziś jechać, ale jeszcze mówi, że - nie wie, kiedy\npojedzie. On nie wie, a Suzin może czekać z tą sprawą najwyżej kilka dni. </p>\n\n<p ALIGN=\"JUSTIFY\">- Cóż Suzin?... - cicho spytał naprawdę zmieszany pan Ignacy. </p>\n\n<p ALIGN=\"JUSTIFY\">- Suzin?... Jest zły, a co gorsza - rozżalony. Mówi, że Stanisław\nPiotrowicz już nie ten, co był, że gardzi nim..: słowem, awantura!... Pięćdziesiąt\ntysięcy rubli zysku i darmo podróż. No, niech pan sam powie, czy w tych warunkach nawet\nświęty Stanisław Kostka nie pojechałby do Paryża?... </p>\n\n<p ALIGN=\"JUSTIFY\">- Z pewnością! - mruknął pan Ignacy. - Gdzież Stach... to jest,\npan Wokulski? - dodał podnosząc się z fotelu. </p>\n\n<p ALIGN=\"JUSTIFY\">- Jest w pańskim mieszkaniu i pisze tam rachunki dla Suzina. Zobaczysz\npan; co stracicie przez ten figiel. </p>\n\n<p ALIGN=\"JUSTIFY\">Drzwi gabinetu uchyliły się i stanął w nich Klejn z listem w ręku.\n</p>\n\n<p ALIGN=\"JUSTIFY\">- Przyniósł lokaj Łęckich do starego - rzekł. - Może pan mu odda,\nbo dziś, bestia, czegoś taki zły... </p>\n\n<p ALIGN=\"JUSTIFY\">Pan Ignacy wziął do rąk bladoniebieską kopertę ozdobioną\nwizerunkiem niezapominajek, lecz wahał się, czy ma iść. Tymczasem Mraczewski spojrzał\nmu przez ramię na adres. </p>\n\n<p ALIGN=\"JUSTIFY\">- List od Belci - zawołał - jestem w domu!... - I śmiejąc się\nwybiegł z gabinetu. </p>\n\n<p ALIGN=\"JUSTIFY\">&quot;Do diabła! - mruknął pan Ignacy - czyżby te wszystkie plotki\nmiały być prawdą?... Więc on dla niej wydaje na kupno kamienicy dziewięćdziesiąt\ntysięcy i traci na Suzinie pięćdziesiąt?... Razem sto czterdzieści tysięcy rubli...\nA ten powóz, a te wyścigi, a te ofiary na cele dobroczynne?... A... a ten Rossi,\nktóremu tak gorąco przypatruje się panna Łęcka jak Żyd dziesięciorgu\nprzykazaniom?... Ehe!... schowam ja do kieszeni ceremonie...&quot; Zapiął marynarkę na\nguzik pod szyją, wyprostował się i poszedł z listem do swego mieszkania. W tej chwili\ndopiero zauważył, że mu trochę skrzypią buty, i poczuł niejaką ulgę. W mieszkaniu\npana Ignacego nad stosem papierów siedział Wokulski bez surduta i kamizelki i pisał. </p>\n\n<p ALIGN=\"JUSTIFY\">- Aha!... - zawołał podnosząc głowę na widok Rzeckiego.- Nie\ngniewasz się, że ci tu gospodaruję jak u siebie? </p>\n\n<p ALIGN=\"JUSTIFY\">- Pryncypał robi ceremonie!... - odezwał się z przekąsem pan\nIgnacy. - Jest tu list od... tych... od Łęckich... </p>\n\n<p ALIGN=\"JUSTIFY\">Wokulski spojrzał na adres, gorączkowo rozerwał kopertę i\nczytał... czytał... Raz, drugi i trzeci przeczytał list. Rzecki coś przewracał w\nswoim biurku, a spostrzegłszy, że jego przyjaciel skończył już czytanie i zamyślony\noparł głowę na ręku, rzekł suchy</font><font SIZE=\"4\">m tonem: </font></p>\n<font FACE=\"Times New Roman\" SIZE=\"4\">\n\n<p ALIGN=\"JUSTIFY\">- Jedziesz dziś do Paryża z Suzinem? </p>\n\n<p ALIGN=\"JUSTIFY\">- Ani myślę. </p>\n\n<p ALIGN=\"JUSTIFY\">- Słyszałem, że to jakiś wielki interes... Pięćdziesiąt tysięcy\nrubli... </p>\n\n<p ALIGN=\"JUSTIFY\">Wokulski milczał. </p>\n\n<p ALIGN=\"JUSTIFY\">- Więc jedziesz jutro albo pojutrze, bo podobno Suzin ma na twój\nprzyjazd zaczekać parę dni? - Nie wiem jeszcze, kiedy pojadę. </p>\n\n<p ALIGN=\"JUSTIFY\">- To źle, Stachu. Pięćdziesiąt tysięcy rubli to majątek; szkoda\ngo stracić... Jeżeli dowiedzą się, że wypuściłeś z rąk taką sposobność... </p>\n\n<p ALIGN=\"JUSTIFY\">- Powiedzą, żem zwariował - przerwał mu Wokulski.</p>\n\n<p ALIGN=\"JUSTIFY\">Znowu zamilkł i nagle odezwał się:</p>\n\n<p ALIGN=\"JUSTIFY\">- A gdybym miał do spełnienia ważniejszy obowiązek aniżeli\nzyskanie pięćdziesięciu tysięcy?... - Polityczny? - spytał cicho Rzecki z trwogą w\noczach, ale i z uśmiechem na ustach. </p>\n\n<p ALIGN=\"JUSTIFY\">Wokulski podał mu list.</p>\n\n<p ALIGN=\"JUSTIFY\">- Czytaj - rzekł. - Przekonasz się że są rzeczy lepsze od polityki.</p>\n\n<p ALIGN=\"JUSTIFY\">Pan Ignacy z niejakim wahaniem wziął list do ręki, lecz na powtórny\nrozkaz Wokulskiego przeczytał: </p>\n\n<p ALIGN=\"JUSTIFY\">&quot;Wieniec jest prześliczny i już z góry w imieniu Rossiego\ndziękuję panu za ten podarunek. Nieporównane jest to dyskretne rozmieszczenie\nszmaragdów między złotymi listkami. Musi Pan koniecznie przyjechać do nas, jutro na\nobiad, ażebyśmy się naradzili nad pożegnaniem Rossiego, a także nad naszą podróżą\ndo Paryża. Wczoraj papo powiedział mi, że jedziemy najdalej za tydzień. Naturalnie\njedziemy razem, gdyż bez miłego Pańskiego towarzystwa podróż straciłaby dla mnie\npołowę wartości. A więc do widzenia.</p>\n\n<p ALIGN=\"JUSTIFY\">Izabela Łęcka&quot; </p>\n\n<p ALIGN=\"JUSTIFY\">- Nie rozumiem - rzekł pan Ignacy, obojętnie rzucając list na\nstół. - Dla przyjemności podróżowania z panną Łęcką, a choćby radzenia nad\nprezentami dla... dla jej ulubieńców nie rzuca się w błoto pięćdziesięciu\ntysięcy... jeżeli nie więcej... </p>\n\n<p ALIGN=\"JUSTIFY\">Wokulski powstał z kanapy i oparłszy się obu rękoma na stole,\nzapytał: - A gdyby mi się podobało rzucić dla niej cały majątek w błoto, to co?.. </p>\n\n<p ALIGN=\"JUSTIFY\">Żyły nabrzmiały mu na czole, gors koszuli gorączkowo falował na\npiersiach. W oczach zapalały mu się i gasły te same iskry, jakie już widział Rzecki w\nchwili pojedynku z baronem.</p>\n\n<p ALIGN=\"JUSTIFY\">- To co?.. - powtórzył Wokulski. </p>\n\n<p ALIGN=\"JUSTIFY\">- To nic - odpowiedział spokojnie Rzecki. - Przyznałbym tylko, że\nomyliłem się, nie wiem już który raz w życiu... </font></p>\n<font SIZE=\"4\">\n\n<p ALIGN=\"JUSTIFY\">- Na czym? </font></p>\n<font FACE=\"Times New Roman\" SIZE=\"4\">\n\n<p ALIGN=\"JUSTIFY\">- Dziś na tobie. Myślałem, że człowiek, który naraża się na\nśmierci... na plotki dla zdobycia majątku, ma jakieś ogólniejsze cele... </p>\n\n<p ALIGN=\"JUSTIFY\">- A dajcież mi raz spokój z tym waszym ogółem!... - wykrzyknął\nWokulski uderzając pięścią w stół. - Co ja robiłem dla niego, o tym wiem, ale...\ncóż on zrobił dla mnie!... Więc nigdy nie skończą się wymagania ofiar, które mi\nnie dały żadnych praw?... Chcę nareszcie raz coś zrobić dla samego siebie... Uszami\nwylewają mi się frazesy, których nikt nie wypełnia... Własne szczęście - to dziś\nmój obowiązek... inaczej...w łeb bym sobie palnął, gdybym już nic nie widział dla\nsiebie oprócz jakichś fantastycznych ciężarów. Tysiące próżnują, a jeden\nwzględem nich ma obowiązki!... Czy słyszano coś potworniejszego?... </p>\n\n<p ALIGN=\"JUSTIFY\">- A owacje dla Rossiego to nie ciężar? - spytał pan Ignacy. </p>\n\n<p ALIGN=\"JUSTIFY\">- Nie robię ich dla Rossiego. </p>\n\n<p ALIGN=\"JUSTIFY\">- Tylko dla dogodzenia kobiecie... wiem... Ze wszystkich kas\noszczędności ta jest najmniej pewną - odparł Rzecki. </p>\n\n<p ALIGN=\"JUSTIFY\">- Jesteś nieostrożny!... - syknął Wokulski. </p>\n\n<p ALIGN=\"JUSTIFY\">- Powiedz - byłem... Tobie się zdaje, że dopiero ty wynalazłeś\nmiłość. Znam i ja ją, bah!... Przez kilka lat kochałem się jak półgłówek, a\ntymczasem moja Heloiza romansowała z innymi. Boże mój!... ile mnie kosztowała każda\nwymiana spojrzeń, które chwytałem w przelocie... W końcu w moich oczach wymieniano\nnawet uściski... Wierz mi, Stachu, ja nie jestem tak naiwny, jak myślą. Wiele w życiu\nwidziałem i doszedłem do wniosku, że my wkładamy zbyt dużo serca w zabawę nazywaną\nmiłością </p>\n\n<p ALIGN=\"JUSTIFY\">- Mówisz tak, bo j e j nie znasz - wtrącił pochmurnie Wokulski. </p>\n\n<p ALIGN=\"JUSTIFY\">- Każda jest wyjątkową, dopóki nam karku nie nadkręci. Prawda, że\nnie znam t e j, ale znam inne. Ażeby nad kobietami odnosić wielkie zwycięstwa, trzeba\nbyć w miarę impertynentem i w miarę bezczelnym: dwie zalety, których ty nie posiadasz.\nI dlatego ostrzegam cię: niedużo ryzykuj, bo zostaniesz zdystansowany, jeżeli już nie\nzostałeś. Nigdym do ciebie o tych rzeczach nie mówił, prawda? nawet nie wyglądam na\npodobną filozofię... Ale czuję, że grozi ci niebezpieczeństwo, więc powtarzam:\nstrzeż się! i w podłej zabawie nie angażuj serca, bo ci je w asystencji lada chłystka\noplują. A w tym wypadku, mówię ci, człowiek doznaje tak przykrych wrażeń, że</font><font\nSIZE=\"4\">..</font><font FACE=\"Times New Roman\" SIZE=\"4\">. Bodajbyś ich lepiej nie...\ndoczekał!... </p>\n\n<p ALIGN=\"JUSTIFY\">Wokulski siedząc na kanapie zaciskał pięści, ale milczał. W tej\nchwili zapukano do drzwi ukazał się Lisiecki. </p>\n\n<p ALIGN=\"JUSTIFY\">- Pan Łęcki chce się z panem widzieć. Może tu wejść? - zapytał\nsubiekt. </p>\n\n<p ALIGN=\"JUSTIFY\">- Niech pan poprosi... - odparł Wokulski, śpiesznie wciągając\nkamizelkę i surdut. </p>\n\n<p ALIGN=\"JUSTIFY\">Rzecki wstał z krzesła, smutno pokiwał głową i opuścił swoje\nmieszkanie. </p>\n\n<p ALIGN=\"JUSTIFY\">&quot;Myślałem, że jest źle - mruknął będąc już w sieni. -\nAlem nie myślał, że jest aż tak źle...&quot; </p>\n\n<p ALIGN=\"JUSTIFY\">Ledwie Wokulski zdążył jako tako ogarnąć się, wszedł pan\nŁęcki, a za nim woźny sklepowy. Pan Tomasz miał oczy krwią nabiegłe i sine plamy na\npoliczkach. Rzucił się na fotel i oparłszy głowę na tylnej krawędzi, ciężko\ndyszał. Woźny stał w progu z zakłopotaną miną i przebierając palcami po metalowych\nguzikach swojej liberii czekał na rozkazy. </p>\n\n<p ALIGN=\"JUSTIFY\">- Wybacz, panie Stanisławie, ale... proszę cię wody z\ncytryną...wyszeptał pan Tomasz.</p>\n\n<p ALIGN=\"JUSTIFY\">- Sodowej wody, cytryny i cukru... Biegnij! - rzekł Wokulski do\nwoźnego. </p>\n\n<p ALIGN=\"JUSTIFY\">Woźny wyszedł zawadzając wielkimi guzami </font><font SIZE=\"4\">o\ndrzwi pokoju. </font></p>\n<font FACE=\"Times New Roman\" SIZE=\"4\">\n\n<p ALIGN=\"JUSTIFY\">- To nic - mówił pan Tomasz z uśmiechem. - Krótka szyja, upał i\nirytacja... Chwilę odpocznę... Zatrwożony Wokulski zdjął mu krawat i rozpiął\nkoszulę. Potem zlał ręcznik wodą kolońską, którą znalazł na biurku Rzeckiego, i z\nsynowską troskliwością wytarł choremu kark, twarz i głowę. </p>\n\n<p ALIGN=\"JUSTIFY\">Pan Tomasz uścisnął mu rękę. </p>\n\n<p ALIGN=\"JUSTIFY\">- Już mi lepiej... Bóg zapłać... - a potem dodał półgłosem: -\npodobasz mi się w tej roli siostry miłosierdzia. Bela nie potrafiłaby zrobić\ndelikatniej... No, ona stworzona do tego, ażeby jej usługiwano... </p>\n\n<p ALIGN=\"JUSTIFY\">Woźny przyniósł syfon i cytryny. Wokulski przyrządził limoniadę i\nnapoił pana Tomasza, któremu stopniowo poczęły znikać sine plamy z policzków. </p>\n\n<p ALIGN=\"JUSTIFY\">- Idź do mego mieszkania - rzekł Wokulski do woźnego - i każ\nzaprząc konie. Niech zajedzie przed sklep. </p>\n\n<p ALIGN=\"JUSTIFY\">- Kochany... kochany jesteś... - mówił pan Tomasz, mocno ściskając\ngo za rękę i z wdzięcznością spoglądając na niego zaczerwienionymi oczyma. - Nie\nprzywykłem do podobnej troskliwości, ponieważ Belcia nie zna się na tych rzeczach. </font></p>\n<font SIZE=\"4\">\n\n<p ALIGN=\"JUSTIFY\">Nieumi</font><font FACE=\"Times New Roman\" SIZE=\"4\">ejętność panny\nIzabeli w opiekowaniu się chorymi w przykry sposób uderzyła Wokulskiego. Ale tylko na\nchwilę. Powoli pan Tomasz zupełnie odzyskał siły. Obfity pot wystąpił na czoło,\ngłos wzmocnił się i tylko sieć czerwonych żyłek na oczach świadczyła jeszcze o\nminionym ataku. Przeszedł się nawet po pokoju, przeciągnął się i zaczął: </p>\n\n<p ALIGN=\"JUSTIFY\">- A... nie masz pojęcia, panie Stanisławie, jak się dziś\nzirytowałem. Czy dasz wiarę? dom mój sprzedano za dziewięćdziesiąt tysięcy!... </p>\n\n<p ALIGN=\"JUSTIFY\">Wokulski drgnął. </p>\n\n<p ALIGN=\"JUSTIFY\">- Byłem pewny - mówił pan Łęcki - że wezmę choć ze sto\ndziesięć tysięcy... Już na sali słyszałem dokoła siebie głosy, że kamienica warta\nsto dwadzieścia... Ale cóż - zapragnął kupić ją Żyd, podły lichwiarz, ten\nSzlangbaum... Porozumiał się z konkurentami, a kto wie, czy i nie z moim adwokatem, i -\nstraciłem dwadzieścia albo trzydzieści tysięcy... </p>\n\n<p ALIGN=\"JUSTIFY\">Teraz Wokulski wyglądał na apoplektyka, ale milczał. </p>\n\n<p ALIGN=\"JUSTIFY\">- A tak rachowałem - prawił pan Łęcki - że od pięćdziesięciu\ntysięcy dasz mi z dziesięć tysięcy rocznie. Na utrzymanie domu wychodzi mi sześć do\nośmiu tysięcy, więc za resztę moglibyśmy z Belą co roku wyjeżdżać za granicę.\nObiecałem nawet dziecku, że za tydzień pojedziemy do Paryża... Akurat!... Sześć\ntysięcy rubli ledwie wystarczą na nędzne istnienie, a o podróżach ani myśleć...\nNikczemny Żyd...Nikczemne społeczeństwo, które tak ulega lichwiarzom, że nie śmie z\nnimi walczyć nawet przy licytacji... A co mnie najwięcej boli, powiem ci, to\nokoliczność, że za tym nędznym Szlangbaumem może ukrywać się jaki chrześcijanin,\nnawet arystokrat</font><font SIZE=\"4\">a... </font></p>\n<font FACE=\"Times New Roman\" SIZE=\"4\">\n\n<p ALIGN=\"JUSTIFY\">Głos znowu zaczął mu się stłumiać i znowu na twarz wystąpiło\nsinawe zabarwienie. Usiadł i napił się wody.</p>\n\n<p ALIGN=\"JUSTIFY\">- Podli!... podli!.. - szeptał. </p>\n\n<p ALIGN=\"JUSTIFY\">- Niech się pan uspokoi - rzekł Wokulski. - Ile mi pan da gotówką? </p>\n\n<p ALIGN=\"JUSTIFY\">- Prosiłem adwokata naszego księcia (bo mój adwokat to łajdak),\nażeby odebrał należną mi sumę i tobie doręczył ją, panie Stanisławie...Razem\ntrzydzieści tysięcy. A że obiecujesz mi od nich dwadzieścia procent, więc mam sześć\ntysięcy rubli rocznie na całe utrzymanie. Nędza... ruina!... </p>\n\n<p ALIGN=\"JUSTIFY\">- Sumę pańską - odpowiedział Wokuĺski - mogę umieścić w lepszym\ninteresie. Będzie pan miał dziesięć tysięcy rocznie... </font></p>\n<font SIZE=\"4\">\n\n<p ALIGN=\"JUSTIFY\">- Co mówisz?... </font></p>\n<font FACE=\"Times New Roman\" SIZE=\"4\">\n\n<p ALIGN=\"JUSTIFY\">- Tak. Trafia mi się wyjątkowa okazja... </p>\n\n<p ALIGN=\"JUSTIFY\">Pan Tomasz zerwał się z fotelu. </p>\n\n<p ALIGN=\"JUSTIFY\">- Zbawco... dobrodzieju!... - mówił wzruszonym głosem. - Jesteś\nnajszlachetniejszym z ludzi... Ale - dodał cofając się i rozkładając ręce - czy\ntylko ty nie stracisz?... </p>\n\n<p ALIGN=\"JUSTIFY\">- Ja?... Przecież jestem kupcem. </p>\n\n<p ALIGN=\"JUSTIFY\">- Kupiec!... Także mi mów!... - zawołał pan Tomasz: - Dzięki tobie\nprzekonałem się, że wyraz kupiec jest dziś synonimem wielkoduszności, delikatności,\nbohaterstwa... zacny!... </p>\n\n<p ALIGN=\"JUSTIFY\">I rzucił mu się na szyję, omal nie płacząc. Wokulski po raz trzeci\nusadowił go na fotelu, a w tej chwili zapukano do drzwi. </p>\n\n<p ALIGN=\"JUSTIFY\">- Proszę. </p>\n\n<p ALIGN=\"JUSTIFY\">Wszedł Henryk Szlangbaum, blady, z błyskawicami w oczach. Stanął\nprzed panem Tomaszem i kłaniając mu się rzekł: </p>\n\n<p ALIGN=\"JUSTIFY\">- Panie - ja jestem Szlangbaum, właśnie syn tego &quot;podłego&quot;\nlichwiarza, na którego pan tyle wymyślał w sklepie przy moich kolegach i gościach... </p>\n\n<p ALIGN=\"JUSTIFY\">- Panie... nie wiedziałem... wszelką satysfakcję jestem gotów...a\nnajpierwej - przepraszam... Byłem bardzo zirytowany... - mówił wzruszony pan Tomasz. </p>\n\n<p ALIGN=\"JUSTIFY\">Szlangbaum uspokoił się. </p>\n\n<p ALIGN=\"JUSTIFY\">- Proszę pana - odparł - zamiast dawać mi satysfakcję, niech pan\nposłucha, co powiem. Dlaczego mój ojciec kupił pański dom? o tona dziś mniejsza. Że\nzaś pana nie oszukał - dam stanowczy dowód. Ojciec natychmiast odstąpi panu ten dom za\ndziewięćdziesiąt tysięcy...Więcej powiem - wybuchnął - nabywca odda go panu za\nsiedemdziesiąt... </p>\n\n<p ALIGN=\"JUSTIFY\">- Henryku!... - wtrącił Wokulski. </p>\n\n<p ALIGN=\"JUSTIFY\">- Już skończyłem. Żegnam pana - odpowiedział Szlangbaum i nisko\nukłoniwszy się panu Tomaszowi wyszedł z pokoju. </p>\n\n<p ALIGN=\"JUSTIFY\">- Co za przykra farsa! - odezwał się po chwili pan Tomasz. -Istotnie,\nwypowiedziałem w sklepie parę gorzkich wyrazów o starym Szlangbaumie, ale pod słowem,\nnie wiedziałem, że jego syn tu jest... Zwróci mi dom za siedemdziesiąt tysięcy, za\nktóry dal dziewięćdziesiąt... Paradny!... Cóż ty na to, panie Stanisławie?..</p>\n\n<p ALIGN=\"JUSTIFY\">- Może dom naprawdę wart tylko dziewięćdziesiąt... - nieśmiało\nodpowiedział Wokulski. Pan Tomasz zaczął zapinać na sobie odzież i krawat. </p>\n\n<p ALIGN=\"JUSTIFY\">- Dziękuję ci, panie Stanisławie - mówił - i za pomoc, i za\nzajęcie się moimi interesami... Co za farsa z tym Szlangbaumem!... Ale... ale... Belcia\nprosi cię jutro na obiad... Pieniądze odbierz od adwokata naszego księcia, a co do\nprocentu, który będziesz łaskaw... </p>\n\n<p ALIGN=\"JUSTIFY\">- Wypłacę go natychmiast z góry za pół roku. </p>\n\n<p ALIGN=\"JUSTIFY\">- Bardzo ci wdzięczny jestem - ciągnął pan Tomasz całując go w\noba policzki. - No, do widzenia zatem, do jutra... A nie zapomnij o obiedzie... </font></p>\n<font SIZE=\"4\">\n\n<p ALIGN=\"JUSTIFY\">Wokulski wypro</font><font FACE=\"Times New Roman\" SIZE=\"4\">wadził go\nprzez podwórze do bramy, gdzie już czekał powóz. </p>\n\n<p ALIGN=\"JUSTIFY\">- Straszny upał! - mówił pan Tomasz, z trudnością przy pomocy\nWokulskiego siadając do powozu. - Cóż znowu za farsa z tymi Żydami?... Dał\ndziewięćdziesiąt tysięcy; a gotów odstąpić za siedemdziesiąt... Pocieszne...\nsłowo honoru!... </p>\n\n<p ALIGN=\"JUSTIFY\">Konie ruszyły w stronę Alei Ujazdowskiej. W drodze do domu pan Tomasz\nbył odurzony. Nie czuł upału, tylko ogólne osłabienie i szum w uszach. Chwilami\nzdawało mu się, że każdym okiem widzi inaczej albo że obydwoma widzi gorzej. Oparł\nsię w rogu powozu chwiejąc się za każdym silniejszym ruchem jak pijany. </p>\n\n<p ALIGN=\"JUSTIFY\">Myśli i uczucia plątały mu się w dziwny sposób. Czasem wyobrażał\nsobie, że jest otoczony siecią intryg, z której wydobyć go może tylko Wokulski. To\nznowu, że jest ciężko chory i że tylko Wokulski pielęgnować by go potrafił. To\nznowu, że umrze zostawiając zubożałą i od wszystkich opuszczoną córkę, którą\nzaopiekować by się mógł tylko Wokulski. A nareszcie pomyślał, że dobrze jest mieć\nwłasny powóz, tak lekko niosący jak ten, którym jedzie - i - że gdyby poprosił\nWokulskiego, on zrobiłby mu z niego prezent. </p>\n\n<p ALIGN=\"JUSTIFY\">&quot;Straszny upał!&quot; - mruknął pan Tomasz.</p>\n\n<p ALIGN=\"JUSTIFY\">Konie stanęły przed domem, pan Tomasz wysiadł i nawet nie kiwnąwszy\ngłową stangretowi poszedł na górę. Ledwie wlókł ociężałe nogi, a gdy znalazł\nsię w swym gabinecie, padł na fotel w kapeluszu i tak siedział parę minut ku\nnajwyższemu zdumieniu służącego, który uznała za stosowne poprosić panienkę. </p>\n\n<p ALIGN=\"JUSTIFY\">- Musiał dobrze pójść interes - rzekł do panny Izabeli - bo\njaśnie pan coś... jakby trochę tego... Panna Izabela, która mimo pozornego chłodu z\nnajwiększą niecierpliwością oczekiwała na powrót ojca i rezultat licytacji domu,\nposzła do gabinetu o tyle szybko, o ile można to było pogodzić z zasadami\nprzyzwoitości. Zawsze bowiem pamiętała, że pannie z jej nazwiskiem nie wolno zdradzać\nżywszych uczuć, nawet wobec bankructwa. Pomimo przecież jej panowania nad sobą\nMikołaj poznał (z silnych wypieków na twarzy), że jest wzruszona, i jeszcze raz dodał\npółgłosem: </p>\n\n<p ALIGN=\"JUSTIFY\">- O! dobrze musiał pójść interes, bo jaśnie pan... tego... Panna\nIzabela zmarszczyła piękne czoło i zatrzasnęła za sobą drzwi gabinetu. Jej ojciec\nwciąż siedział w kapeluszu na głowie. </p>\n\n<p ALIGN=\"JUSTIFY\">- Cóż, ojcze? - spytała z odcienim niesmaku, patrząc w jego\nczerwone oczy. </p>\n\n<p ALIGN=\"JUSTIFY\">- Nieszczęście... ruina!... - odparł pan Tomasz z trudem zdejmując\nkapelusz. - Straciłem trzydzieści tysięcy rubli... </p>\n\n<p ALIGN=\"JUSTIFY\">Panna Izabela pobladła i usiadła na skórzanym szezlongu. </p>\n\n<p ALIGN=\"JUSTIFY\">- Podły Żyd, lichwiarz, odstraszył konkurentów, przekupił adwokata\ni... </p>\n\n<p ALIGN=\"JUSTIFY\">- Więc już nic nie mamy?... - szepnęła. - Jak to nic?... Mamy\ntrzydzieści tysięcy rubli, a od nich dziesięć tysięcy rubli procentu... Zacny ten\nWokulski!... Nie miałem pojęcia o podobnej szlachetności... A gdybyś wiedziała. jak\non mnie dziś pielęgnował... </p>\n\n<p ALIGN=\"JUSTIFY\">- Dlaczego pielęgnował?... </p>\n\n<p ALIGN=\"JUSTIFY\">- Miałem mały atak z gorąca i irytacji... </p>\n\n<p ALIGN=\"JUSTIFY\">- Jaki atak?.. - Krew uderzyła mi do głowy... ale to już\nprzeszło... Podły Żyd...no, ale Wokulski - powiadam ci, że to coś nadludzkiego. </p>\n\n<p ALIGN=\"JUSTIFY\">Zaczął płakać. </p>\n\n<p ALIGN=\"JUSTIFY\">- Papo, co tobie?... Ja poszlę po doktora.... - zawołała panna\nIzabela klękając przed fotelem. </p>\n\n<p ALIGN=\"JUSTIFY\">- Nic, nic... uspokój się... Pomyślałem tylko, że gdybym umarł,\nWokulski jest jedynym człowiekiem, któremu mogłabyś zaufać... </p>\n\n<p ALIGN=\"JUSTIFY\">- Nie rozumiem... - Chciałaś powiedzieć: nie poznajesz mnie,\nprawda?... Dziwi cięto, że twój los mógłbym powierzyć kupcowi?... Ale widzisz...\nkiedy w nieszczęściu jedni sprzysięgli się przeciw nam, inni opuścili nas, on\npospieszył z pomocą, a może mi nawet życie uratował... My, apoplektycy, niekiedy\nbardzo blisko ocieramy się o śmierć... Więc gdy mnie cucił, pomyślałem, kto by się\ntobą uczciwie zaopiekował? Bo nie Joasia ani Hortensja, ani nikt... Tylko majętne\nsieroty znajdują opiekunów... </p>\n\n<p ALIGN=\"JUSTIFY\">Panna Izabela spostrzegłszy, że ojciec stopniowo odzyskuje siły i\nwładzę nad sobą, powstała z klęczek i usiadła na szezlongu. </p>\n\n<p ALIGN=\"JUSTIFY\">- Zatem, ojcze, jakąż rolę przeznaczasz temu panu? - spytała\nchłodno. </p>\n\n<p ALIGN=\"JUSTIFY\">- Rolę? powtórzył przypatrując się jej uważnie. </p>\n\n<p ALIGN=\"JUSTIFY\">- Rolę...doradcy... przyjaciela domu... opiekuna... Opiekuna tego\nmająteczku, jaki by ci pozostał... </p>\n\n<p ALIGN=\"JUSTIFY\">- O, pod tym względem ja go już dawniej oceniłam. Jest to człowiek\nenergiczny i przywiązany do nas... Zresztą mniejsza z tym - dodała po chwili. - Jakże\npapo skończył z kamienicą? </p>\n\n<p ALIGN=\"JUSTIFY\">- Mówię ci jak. Łotr Żyd dał dziewięćdziesiąt tysięcy, więc\nnam zostało trzydzieści. A że poczciwy Wokulski będzie mi płacił od tej sumy\ndziesięć tysięcy... Trzydzieści trzy procent, wyobraź sobie. - Jak to trzydzieści\ntrzy? - przerwała panna Izabela. - Dziesięć tysięcy to dziesięć procent... </p>\n\n<p ALIGN=\"JUSTIFY\">- Ale gdzież znowu! Dziesięć od trzydziestu to znaczy trzydzieści\ntrzy procent. Wszakże procent znaczy: pro centum - &quot;za sto&quot;, rozumiesz? </p>\n\n<p ALIGN=\"JUSTIFY\">- Nie rozumiem - odpowiedziała panna Izabela potrząsając głową. </p>\n\n<p ALIGN=\"JUSTIFY\">- Rozumiem, że dziesięć to znaczy dziesięć; ale. jeżeli w języku\nkupieckim dziesięć nazywa się trzydzieści trzy, to niech i tak będzie. </p>\n\n<p ALIGN=\"JUSTIFY\">- Widzisz, że nie rozumiesz. Zaraz wyjaśniłbym ci to, ale - takim\nznużony, że się trochę prześpię... </p>\n\n<p ALIGN=\"JUSTIFY\">- Może posłać po doktora? - spytała panna Izabela podnosząc się z\nsiedzenia. - Boże uchowaj!... - zawołał pan Tomasz i zatrząsł rękoma. - Niechbym\nsię tylko wdał w doktorów, a z pewnością bym nie żył... </p>\n\n<p ALIGN=\"JUSTIFY\">Panna Izabela nie nalegała dłużej; ucałowała ojca w rękę i w\nczoło i poszła do swego buduaru, głęboko zadumana. </p>\n\n<p ALIGN=\"JUSTIFY\">Niepokój trapiący ją od kilku dni: jak się skończy licytacja?\nopuścił ją tak, że śladu nie zostało po nim. Więc mają jeszcze dziesięć tysięcy\nrubli rocznie i trzydzieści tysięcy rubli gotówką?... Zatem pojadą na wystawę\nparyską, potem może do Szwajcarii, a na zimę znowu do Paryża. Nie!... Na zimę wrócą\ndo Warszawy, ażeby znowu otworzyć dom. I jeżeli znajdzie się jaki majętny człowiek,\nniestary i niebrzydki (jak na przykład baron albo marszałek... br!...), wreszcie nie\nparweniusz i niegłupi... (No, głupi może sobie być; w ich towarzystwie mądrym jest\ntylko Ochocki, a i to dziwak!) Jeżeli znajdzie się taki epuzer - panna Izabela zdecyduje\nsię ostatecznie... </p>\n\n<p ALIGN=\"JUSTIFY\">&quot;Wyborny jest papa z tym Wokulskim!&quot; - myślała panna\nIzabela chodząc tam i na powrót po swoim gabinecie. </p>\n\n<p ALIGN=\"JUSTIFY\">Wokulski moim opiekunem!... Wokulski może być bardzo dobrym doradcą,\nplenipotentem, zresztą opiekunem majątku... Ale tytuł opiekuna może nosić tylko\nksiążę, zresztą nasz kuzyn i dawny przyjaciel rodziny ...&quot; </p>\n\n<p ALIGN=\"JUSTIFY\">Wciąż chodziła po pokoju tam i na powrót ze skrzyżowanymi na\npiersiach rękoma i nagle przyszło jej na myśl: skąd ojciec tak dziś rozczulił się\nnad Wokulskim?... Jaką czarodziejską siłą ten człowiek pozyskawszy całe jej\notoczenie obecnie zdobył już ostatnią pozycję, ojca!... Ojciec, pan Tomasz Łęcki,\npłakał... On, z którego oczu od śmierci matki nie stoczyła się ani jedna łza... </p>\n\n<p ALIGN=\"JUSTIFY\">&quot;Muszę jednak przyznać, że jest to bardzo dobry człowiek -\nrzekła w sobie. - Rossi nie byłby tak zadowolony z Warszawy, gdyby nie troskliwość\nWokulskiego. No, ależ moim opiekunem, nawet w razie nieszczęścia, nie będzie... Co do\nmajątku, owszem, niech nim rządzi; ale opiekunem!... Ojciec musi być ogromnie\nosłabiony, jeżeli wpadł na podobną kombinację...&quot; Około szóstej wieczorem\npanna Izabela będąc w salonie usłyszała dzwonek w przedpokoju, a potem niecierpliwy\ngłos Mikołaja: </p>\n\n<p ALIGN=\"JUSTIFY\">- Mówiłem: jutro przyjść, bo dziś pan chory. </p>\n\n<p ALIGN=\"JUSTIFY\">- Co ja zrobię, kiedy pan jak ma pieniądze, to jest chory, a jak jest\nzdrów, to nie ma pieniędzy?... - odpowiedział inny głos nieco zacinający z żydowska.\n</p>\n\n<p ALIGN=\"JUSTIFY\">W tej chwili rozległ się w przedpokoju szelest kobiecej sukni i\nwbiegła panna Florentyna mówiąc: </p>\n\n<p ALIGN=\"JUSTIFY\">- Cicho!.. na Boga, cicho!... Niech pan Szpigelman przyjdzie\njutro...Przecież pan Szpigelman wie, że są pieniądze... </p>\n\n<p ALIGN=\"JUSTIFY\">- Właśnie ja dlatego dzisiaj przychodzę już trzeci raz. A jutro\nprzyjdą inni i ja znów będę czekał... Krew uderzyła do głowy pannie Izabeli, która\nnie zdając sobie sprawy z tego, co robi, nagle weszła do przedpokoju. </p>\n\n<p ALIGN=\"JUSTIFY\">- Co to jest?... - zapytała panny Florentyny. </p>\n\n<p ALIGN=\"JUSTIFY\">Mikołaj wzruszył ramionami i na palcach wyszedł do kuchni. </p>\n\n<p ALIGN=\"JUSTIFY\">- To ja jestem, panno hrabianko... Dawid Szpigelman - odpowiedział\nniewielki człowiek z czarnym zarostem i w czarnych okularach.- Ja do pana hrabiego\nprzyszedłem na mały interes... - Kochana Belu... - odezwała się panna Florentyna\nchcąc wyprowadzić kuzynkę. </p>\n\n<p ALIGN=\"JUSTIFY\">Ale panna Izabela wyrwała się jej z rąk i zobaczywszy, że gabinet\nojca jest wolny, kazała tam wejść Szpigelmanowi. </p>\n\n<p ALIGN=\"JUSTIFY\">- Zastanów się, Belu, co robisz?... - upominała ją panna\nFlorentyna. </p>\n\n<p ALIGN=\"JUSTIFY\">- Chcę raz dowiedzieć się prawdy - rzekła panna Izabela. </p>\n\n<p ALIGN=\"JUSTIFY\">Zamknęła drzwi gabinetu, siadła na fotelu i patrząc w okulary\nSzpigelmanowi zapytała: </font></p>\n<font SIZE=\"4\">\n\n<p ALIGN=\"JUSTIFY\">- Jaki interes ma pan do mego ojca? </font></p>\n<font FACE=\"Times New Roman\" SIZE=\"4\">\n\n<p ALIGN=\"JUSTIFY\">- Przepraszam pannę hrabiankę - odpowiedział przybysz kłaniając\nsię - to jest bardzo mały interes. Ja tylko chcę odebrać moje pieniądze... </font></p>\n<font SIZE=\"4\">\n\n<p ALIGN=\"JUSTIFY\">- Ile? </font></p>\n<font FACE=\"Times New Roman\" SIZE=\"4\">\n\n<p ALIGN=\"JUSTIFY\">- Zbierze się może z osiemset rubli</font><font SIZE=\"4\">... </p>\n\n<p ALIGN=\"JUSTIFY\">- Dostanie pan jutro. </font></p>\n<font FACE=\"Times New Roman\" SIZE=\"4\">\n\n<p ALIGN=\"JUSTIFY\">- Przepraszam pannę hrabiankę, ale ja już od pół roku co tydzień\ndostaję same tylko jutro, a nie widzę ani procentu, ani kapitału. </p>\n\n<p ALIGN=\"JUSTIFY\">Panna Izabela poczuła brak oddechu i ściskanie serca. Wnet jednakże\nzapanowała nad sobą. </p>\n\n<p ALIGN=\"JUSTIFY\">- Pan wiesz, że ojciec mój odbiera trzydzieści tysięcy rubli...\nPrócz tego (mówiła, sama nie wiedząc dlaczego!) będziemy mieli dziesięć tysięcy\nrocznie... Pańska sumka przepaść nie może, chyba pan rozumie... </p>\n\n<p ALIGN=\"JUSTIFY\">- Skąd dziesięć?... - spytał Żyd i zuchwale podniósł głowę </p>\n\n<p ALIGN=\"JUSTIFY\">- Jak to skąd? - odparła oburzona. - Procent od naszego majątku. </p>\n\n<p ALIGN=\"JUSTIFY\">- Od trzydziestu tysięcy?... - wtrącił Żyd z uśmiechem, myśląc,\nże chcą go wyprowadzić w pole. </font></p>\n<font SIZE=\"4\">\n\n<p ALIGN=\"JUSTIFY\">- Tak. </font></p>\n<font FACE=\"Times New Roman\" SIZE=\"4\">\n\n<p ALIGN=\"JUSTIFY\">- Przepraszam pannę hrabiankę - ironicznie odparł Szpigelman - ja\ndawno robię pieniędzmi, ale takiego procentu nigdy nie widziałem. Od trzydziestu\ntysięcy pan hrabia może mieć trzy tysiące, i jeszcze na bardzo niepewnej hipotece. Ale\nco mnie do tego... Mój interes jest, żebym ja odebrał moje pieniądze. Bo jak jutro\nprzyjdą inni, to oni znowu będą lepsi od Dawida Szpigelmana, a jak pan hrabia resztę\nodda na procent, to ja będę musiał czekać rok... </p>\n\n<p ALIGN=\"JUSTIFY\">Panna Izabela zerwała się z fotelu. </p>\n\n<p ALIGN=\"JUSTIFY\">- Więc ja pana zapewniam, że jutro dostaniesz pieniądze! -\nzawołała patrząc na niego z pogardą. </p>\n\n<p ALIGN=\"JUSTIFY\">- Słowo? - spytał Żyd delektując się w duszy jej pięknością. </p>\n\n<p ALIGN=\"JUSTIFY\">- Słowo daję, że jutro będziecie wszyscy spłaceni... Wszyscy, i to\nco do grosza!... </p>\n\n<p ALIGN=\"JUSTIFY\">Żyd ukłonił się do ziemi i cofając się tyłem, opuścił gabinet.\n</p>\n\n<p ALIGN=\"JUSTIFY\">- Zobaczę, jak panna hrabianka dotrzyma słowa... - rzekł na\nodchodnym. </p>\n\n<p ALIGN=\"JUSTIFY\">Stary Mikołaj znowu był w przedpokoju i z taką gracją otworzył\ndrzwi Szpigelmanowi, że ten już z sieni zawołał: </p>\n\n<p ALIGN=\"JUSTIFY\">- Co się pan tak rozbijasz, panie kamerdyner?... </p>\n\n<p ALIGN=\"JUSTIFY\">Blada z gniewu panna Izabela biegła do sypialni ojca. Zastąpiła jej\ndrogę panna Florentyna. </p>\n\n<p ALIGN=\"JUSTIFY\">- Dajże spokój, Belciu - mówiła składając ręce - ojciec taki\nchory... </p>\n\n<p ALIGN=\"JUSTIFY\">- Zapewniłam tego człowieka, że wszystkie długi będą spłacone, i\nmuszą być spłacone... Choćbyśmy mieli nie jechać do Paryża... </p>\n\n<p ALIGN=\"JUSTIFY\">Właśnie pan Tomasz w pantoflach i bez surduta z wolna przechadzał\nsię po sypialni, kiedy weszła córka. Spostrzegła, że ojciec wygląda bardzo mizernie,\nże ma obwisłe ramiona, obwisłe siwe wąsy, obwisłe powieki i jest pochylony jak\nstarzec; ale uwagi te powstrzymały ją tylko od wybuchu, nie zaś od załatwienia\ninteresu. </p>\n\n<p ALIGN=\"JUSTIFY\">- Przepraszam cię, Belu, że mnie widzisz w takim negliżu... Cóż\nsię stało?... </p>\n\n<p ALIGN=\"JUSTIFY\">- Nic, ojcze - odparła hamując się. - Był tu jakiś Żyd...</p>\n\n<p ALIGN=\"JUSTIFY\">- Ach, pewnie ten Szpigelman... Dokuczliwa bestia jak komar w lesie!...\n- zawołał pan Tomasz chwytając się za głowę. - Niech jutro przyjdzie... </p>\n\n<p ALIGN=\"JUSTIFY\">- Właśnie przyjdzie, on i... inni... </p>\n\n<p ALIGN=\"JUSTIFY\">- Dobrze... bardzo dobrze... Dawno już myślałem załatwić ich...No,\nchwała Bogu, że ochłodziło się chociaż trochę... </p>\n\n<p ALIGN=\"JUSTIFY\">Panna Izabela była zdumiona spokojem ojca i jego złym wyglądem.\nZdawało się, że od południa przybyło mu kilka lat wieku. Usiadła na krześle i\noglądając się po sypialni spytała jakby od niechcenia: </p>\n\n<p ALIGN=\"JUSTIFY\">- Dużo im papo winien? </p>\n\n<p ALIGN=\"JUSTIFY\">- Niewiele... drobiazg... parę tysięcy rubli... </p>\n\n<p ALIGN=\"JUSTIFY\">- To są te pieniądze, o których mówiła ciotka, że je ktoś w\nmarcu wykupił?.. </p>\n\n<p ALIGN=\"JUSTIFY\">Pan Łęcki stanął na środku pokoju i strzeliwszy palcami zawołał:\n</p>\n\n<p ALIGN=\"JUSTIFY\">- A bodajże cię!... O tamtych na śmierć zapomniałem... </p>\n\n<p ALIGN=\"JUSTIFY\">- Zatem mamy więcej długów niż parę tysięcy?... - Tak... tak...\nTrochę więcej... Myślę, że pięć do sześciu tysięcy... Poproszę poczciwego\nWokulskiego, to mi to załatwi... </p>\n\n<p ALIGN=\"JUSTIFY\">Panna Izabela mimo woli wstrząsnęła się. </p>\n\n<p ALIGN=\"JUSTIFY\">- Szpigelman mówił - rzekła po chwili - że od naszej sumy nie\nmożna mieć dziesięciu tysięcy rubli procentu. Najwyżej trzy tysiące</font><font\nSIZE=\"4\">, i to na niepewnej hipotece... </font></p>\n<font FACE=\"Times New Roman\" SIZE=\"4\">\n\n<p ALIGN=\"JUSTIFY\">- Ma rację - na hipotece, ale przecież handel to nie hipoteka...\nHandel może dać trzydzieści od trzydziestu... Ale... a skąd Szpigelman wie o naszym\nprocencie? - spytał pan Tomasz zamyśliwszy się nieco. </p>\n\n<p ALIGN=\"JUSTIFY\">- Ja mu powiedziałam niechcący... - tłomaczyła się zarumieniona\npanna Izabela. </p>\n\n<p ALIGN=\"JUSTIFY\">- Szkoda, żeś mu to powiedziała... wielka szkoda!... o takich\nrzeczach lepiej nie mówić... </p>\n\n<p ALIGN=\"JUSTIFY\">- Czy to co złego? - szepnęła. </p>\n\n<p ALIGN=\"JUSTIFY\">- Złego?... No, nic złego, mój Boże... Ale zawsze lepiej, gdy\nludzie nie znają ani wysokości, ani źródła dochodów... Baron, wreszcie sam\nmarszałek nie mieliby reputacji milionerów i filantropów, gdyby znano wszystkie ich\nsekreta... </p>\n\n<p ALIGN=\"JUSTIFY\">- Dlaczegóż to, ojcze?... - Dziecko jeszcze jesteś - mówił nieco\nzakłopotany pan Tomasz - jesteś idealistka, więc... mogłoby cię to zrazić do nich...\nAle masz przecie rozum. Baron, widzisz, utrzymuje jakąś spółkę z lichwiarzami, a\nfortuna marszałka urosła głównie ze szczęśliwych pogorzeli, no... i trochę z handlu\nbydłem w czasie wojny sewastopolsk</font><font SIZE=\"4\">iej... </font></p>\n<font FACE=\"Times New Roman\" SIZE=\"4\">\n\n<p ALIGN=\"JUSTIFY\">- Więc tacy są moi konkurenci?... - szepnęła panna Izabela. </p>\n\n<p ALIGN=\"JUSTIFY\">- To nic nie znaczy, Belu!... Mają pieniądze i duży kredyt, a to\ngłówna rzecz - uspakajał ją pan Tomasz.</p>\n\n<p ALIGN=\"JUSTIFY\">Panna Izabela potrząsnęła głową, jakby chcąc odpędzić przykre\nmyśli. </p>\n\n<p ALIGN=\"JUSTIFY\">- Więc my, papo, już nie pojedziemy do Paryża... </font></p>\n<font SIZE=\"4\">\n\n<p ALIGN=\"JUSTIFY\">- Dlaczego, moje dziecko, dlaczego?... </font></p>\n<font FACE=\"Times New Roman\" SIZE=\"4\">\n\n<p ALIGN=\"JUSTIFY\">- Jeżeli papo zapłaci pięć albo sześć tysięcy tym Żydom... </p>\n\n<p ALIGN=\"JUSTIFY\">- O to się nie lękaj. Poproszę Wokulskiego, ażeby wystarał mi się\no taką sumę na sześć albo na siedem procent, i będziemy płacili na jej rzecz jakieś\nczterysta rubli rocznie. No, a mamy przecie dziesięć tysięcy. </p>\n\n<p ALIGN=\"JUSTIFY\">Panna Izabela zwiesiła głowę i cicho przebierając palcami po stole,\ndumała. </p>\n\n<p ALIGN=\"JUSTIFY\">- Czy ty, ojcze - rzekła po namyśle - nie obawiasz się\nWokulskiego?... </p>\n\n<p ALIGN=\"JUSTIFY\">- Ja?... - krzyknął pan Tomasz i pięściami uderzył się w piersi.\n- Ja obawiam się Joasi, Hortensji, nawet naszego księcia i zresztą ich wszystkich\nrazem, ale nie Wokulskiego. Gdybyś widziała, jak on dziś obcierał mnie wodą\nkolońską... A z jaką trwogą patrzył na mnie!... To najszlachetniejszy człowiek,\njakiego spotkałem w życiu... On nie dba o pieniądze, interesów na mnie robić nie\nmoże, ale dba o moją przyjaźń... Bóg mi go zesłał, i jeszcze w chwili, w której...\nw której zaczynam czuć starość, a może śmierć... </p>\n\n<p ALIGN=\"JUSTIFY\">I powiedziawszy to pan Tomasz zaczął mrugać powiekami, z których\nznowu spadło mu kilka łez. </p>\n\n<p ALIGN=\"JUSTIFY\">- Papo, ty jesteś chory!... - zawołała przestraszona panna Izabela. </p>\n\n<p ALIGN=\"JUSTIFY\">- Nie, nie!... To upał, irytacja, a nade wszystko... żal do ludzi.\nPomyśl tylko: był kto u nas dzisiaj?... Nikt, bo myślą, żeśmy już wszystko\nstracili... Joanna boi się, żebym od niej nie pożyczył na jutrzejszy obiad...To samo\nbaron i książę... Jeszcze baron dowiedziawszy się, że zostało nam trzydzieści\ntysięcy, przyjdzie tu... dla ciebie. Bo pomyśli, że choćby się z tobą ożenił bez\nposagu, to jednak nie będzie potrzebował wydawać pieniędzy na mnie... Ale uspokój\nsię: gdy usłyszą, że mamy dziesięć tysięcy rubli rocznie, wrócą tu wszyscy, a ty\nznowu będziesz jak dawniej królowała w twoim salonie... Boże, </font><font SIZE=\"4\">ja</font><font\nFACE=\"Times New Roman\" SIZE=\"4\">ki ja dziś jestem zdenerwowany!... - mówił pan Tomasz\nobcierając załzawione oczy.</p>\n\n<p ALIGN=\"JUSTIFY\">- Ja poszlę po doktora, papo?... </p>\n\n<p ALIGN=\"JUSTIFY\">Ojciec zamyślił się. </p>\n\n<p ALIGN=\"JUSTIFY\">- To już jutro, jutro... do jutra może mi samo przejdzie... </p>\n\n<p ALIGN=\"JUSTIFY\">W tej chwili rozległo się pukanie do drzwi. </p>\n\n<p ALIGN=\"JUSTIFY\">- Kto tam?... Co tam?... - zapytał pan Tomasz. </p>\n\n<p ALIGN=\"JUSTIFY\">- Pani hrabina przyjechała - odpowiedział z korytarza głos panny\nFlorentyny. </p>\n\n<p ALIGN=\"JUSTIFY\">- Joasia?!... - zawołał pan Tomasz z radosnym zdziwieniem. -Wyjdźże\ndo niej, Belciu... Muszę się trochę ogarnąć... No, no!... Założę się, że już\nwie o trzydziestu tysiącach... Wyjdźże, Belu... Mikołaj!... </p>\n\n<p ALIGN=\"JUSTIFY\">Zaczął kręcić się po sypialni szukając rozmaitych części\nubrania, a tymczasem panna Izabela wyszła do ciotki już oczekującej na nią w salonie. </p>\n\n<p ALIGN=\"JUSTIFY\">Zobaczywszy pannę Izabelę hrabina pochwyciła ją w objęcia. </p>\n\n<p ALIGN=\"JUSTIFY\">- Jakiż Bóg dobry - zawołała - że zesłał wam tyle szczęścia I\nCóż to, podobno Tomasz wziął za kamienicę dziewięćdziesiąt tysięcy, i twój posag\nocalony?... Nigdy bym nie przypuszczała. </p>\n\n<p ALIGN=\"JUSTIFY\">- Ojciec, ciociu, spodziewał się wziąć więcej i tylko jakiś Żyd,\nnowonabywca, odstręczył konkurentów - odpowiedziała trochę urażona panna Izabela. </p>\n\n<p ALIGN=\"JUSTIFY\">- Ach, moje dziecko, że też nie przekonałaś się jeszcze o\nniepraktyczności ojca. On może wyobrażać sobie, że dom wart był miliony, a ja swoją\ndrogą wiem od ludzi kompetentnych, że co najwyżej wart jest siedemdziesiąt parę\ntysięcy. Przecież co dzień od kilku dni sprzedają się kamienice z licytacji, wiadomo,\njakie są i co za nie płacą. Zresztą niema o czym mówić; ojciec niech wyobraża\nsobie, że go oszukano, a ty, Belu, módl się za zdrowie tego Żyda, który dał wam\ndziewięćdziesiąt tysięcy... Ale a propos: wiesz, że Kazio Starski wrócił?... </p>\n\n<p ALIGN=\"JUSTIFY\">Silny rumieniec wystąpił na twarz panny Izabeli. </p>\n\n<p ALIGN=\"JUSTIFY\">- Kiedy? skąd?... - zapytała zmieszana. </p>\n\n<p ALIGN=\"JUSTIFY\">- Obecnie z Anglii, dokąd przyjechał prosto z Chin. Zawsze piękny i\nobecnie jedzie do babki, która zdaje się, odda mu majątek. </p>\n\n<p ALIGN=\"JUSTIFY\">- To w sąsiedztwie cioci? - Właśnie o tym chcę mówić. Ogromnie\ndopytywał się o ciebie, a ja będąc przekonana, że już chyba wyleczyłaś się ze\nswych kaprysów, radziłam mu, ażeby was jutro odwiedził. </p>\n\n<p ALIGN=\"JUSTIFY\">- Jak to dobrze!... - zawołała uradowana. panna Izabela. </p>\n\n<p ALIGN=\"JUSTIFY\">- A widzisz!... - odpowiedziała hrabina całując ją. - Ciotka zawsze\no tobie myśli. Dla ciebie jest to wyborna partia, którą tym łatwiej będzie zrobić,\nże Tomasz ma kapitalik, który powinien mu wystarczyć, a Kazio coś słyszał o zapisie\nciotki Hortensji dla ciebie. No, przypuszczam, że Starski jest trochę zadłużony. W\nkażdym razie to, co mu zostanie z majątku babki, z tym, co ty możesz wziąć po\nHortensji, powinno by wam na jakiś czas wystarczyć. A później zobaczymy. On ma jeszcze\nstryja, ty masz mnie, więc wasze dzieci nie doznają biedy. </p>\n\n<p ALIGN=\"JUSTIFY\">Panna Izabela w milczeniu ucałowała ręce ciotki. W tej chwili była\ntak piękna, że hrabina schwyciwszy ją w objęcia pociągnęła do lustra i śmiejąc\nsię rzekła: </p>\n\n<p ALIGN=\"JUSTIFY\">- No, proszę cię, tylko mi jutro tak wyglądaj, a przekonasz się,\nże w sercu Kazia odnowią się zabliźnione rany... Choć szkoda, żeś go wtedy\nodrzuciła!... Mielibyście dziś ze sto albo i sto pięćdziesiąt tysięcy rubli\nwięcej... Wyobrażam sobie, że ten biedny chłopak z rozpaczy musiał bardzo wydawać\npieniądze. Ale, ale... - dodała hrabina - czy prawda, że chcecie jechać z ojcem do\nParyża?.. </font></p>\n<font SIZE=\"4\">\n\n<p ALIGN=\"JUSTIFY\">- Mamy zamiar. </font></p>\n<font FACE=\"Times New Roman\" SIZE=\"4\">\n\n<p ALIGN=\"JUSTIFY\">- Proszę cię, Belu - upominała ją ciotka - tego nie rób. Ja\nwłaśnie chcę wam zaproponować, ażebyście u mnie spędzili tę resztkę lata. I\nmusisz to zrobić, choćby ze względu na Starskiego. Pojmujesz, że młody chłopak na\nwsi będzie się nudził, będzie marzył... Możecie widywać się co dzień, a w takich\nwarunkach najłatwiej będzie przywiązać go, a nawet... zobowiązać... </p>\n\n<p ALIGN=\"JUSTIFY\">Panna Izabela zarumieniła się mocniej niż poprzednio i spuściła\npiękną głowę. </p>\n\n<p ALIGN=\"JUSTIFY\">- Ciociu! - szepnęła. </p>\n\n<p ALIGN=\"JUSTIFY\">- Ach, moje dziecko, tylko nie baw się ze mną w dyplomatkę. Panna w\ntwoim wieku już powinna wyjść za mąż, a nade wszystko nie powtarzać dawnych\nbłędów. Kazio jest wyborną partią: nieprędko sprzykrzy ci się, no... a gdyby się\nsprzykrzył, to... już będzie mężem i na wiele rzeczy musi być pobłażliwym, tak jak\ni ty dla niego. Gdzież ojciec? </p>\n\n<p ALIGN=\"JUSTIFY\">- Ojciec trochę niezdrów... </p>\n\n<p ALIGN=\"JUSTIFY\">- Wielki Boże!... Chyba zanadto wzruszyło go niespodziewane\nszczęście... </p>\n\n<p ALIGN=\"JUSTIFY\">- Ojciec właśnie zachorował z gniewu na tego Żyda... </p>\n\n<p ALIGN=\"JUSTIFY\">- On wiecznie w złudzeniach! - odparła hrabina podnosząc się z\nkanapy. - Wstąpię do niego na chwilę i pogadam o waszych wakacjach. Co zaś do ciebie,\nBelu, spodziewam się, że potrafisz skorzystać z czasu. </p>\n\n<p ALIGN=\"JUSTIFY\">Po półgodzinnej, poufałej konwersacji z panem Tomaszem hrabina\npożegnała siostrzenicę, jeszcze raz polecając jej Starskiego. </p>\n\n<p ALIGN=\"JUSTIFY\">Około dziewiątej pan Tomasz, wbrew zwyczajowi, poszedł spać, a\npanna Izabela wezwała do swego pokoju na rozmowę kuzynkę Florentynę. </p>\n\n<p ALIGN=\"JUSTIFY\">- Wiesz, Floro - rzekła siadając w półleżącej pozycji na\nszezlongu - powrócił Kazio Starski i jutro ma być u nas. </p>\n\n<p ALIGN=\"JUSTIFY\">- Aaa!... - szepnęła panna Florentyna, jakby wypadek ten był już\njej wiadomy. - Wiec nie gniewa się?... - spytała akcentując ostatni frazes. </p>\n\n<p ALIGN=\"JUSTIFY\">- Zapewne... Zresztą nie wiem... - uśmiechnęła się panna Izabela.\n- Ciotka mówi, że jest bardzo piękny... </p>\n\n<p ALIGN=\"JUSTIFY\">- I zadłużony... Ale cóż to szkodzi. Kto dzisiaj nie ma długów! </p>\n\n<p ALIGN=\"JUSTIFY\">- Cóż byś powiedziała, Floro, gdybym...</p>\n\n<p ALIGN=\"JUSTIFY\">- Gdybyś za niego wyszła?... Naturalnie, powinszowałabym wam obojgu.\nAle co na to powie baron, marszałek, Ochocki, a nade wszystko... Wokulski?... </p>\n\n<p ALIGN=\"JUSTIFY\">Panna Izabela podniosła się gwałtownie. </p>\n\n<p ALIGN=\"JUSTIFY\">- Moja droga, skądże znowu przychodzi ci do głowy ten...\nWokulski?... </p>\n\n<p ALIGN=\"JUSTIFY\">- Nie mnie on przychodzi do głowy - odparła panna Florentyna skubiąc\ntaśmę swego stanika - tylko przypominam sobie, coś mi mówiła jeszcze w kwietniu...\nże ten człowiek od roku ścigał cię spojrzeniami, że osacza cię ze wszystkich s</font><font\nSIZE=\"4\">tron... </font></p>\n<font FACE=\"Times New Roman\" SIZE=\"4\">\n\n<p ALIGN=\"JUSTIFY\">Panna Izabela roześmiała się. </p>\n\n<p ALIGN=\"JUSTIFY\">- Ach, pamiętam!... Rzeczywiście, tak mi się wówczas zdawało...\nDziś jednak, kiedym go poznała trochę lepiej, widzę, że nie należy do tej kategorii\nludzi, których można się lękać. Uwielbia mię po cichu, to prawda! ależ tak samo\nbędzie mnie uwielbiał nawet wówczas, gdybym wyszła za... za mąż... Wielbicielom\ntego, co Wokulski, gatunku wystarcza spojrzenie, uścisk ręki... </p>\n\n<p ALIGN=\"JUSTIFY\">- Czy jesteś tego pewna? </p>\n\n<p ALIGN=\"JUSTIFY\">- Najzupełniej. Zresztą przekonałam się, że to, co wydawało mi\nsię sidłami z jego strony, jest tylko interesem. Ojciec pożycza mu trzydzieści\ntysięcy rubli i kto wie, czy wszystkie jego zabiegi nie do tego były skierowane... </p>\n\n<p ALIGN=\"JUSTIFY\">- A jeżeli jest inaczej? - zapytała panna Florentyna, ciągle bawiąc\nsię obszyciem swego stanika. - Moja droga, dajże spokój! - oburzyła się panna\nIzabela. - Co ci na tym zależy, ażeby psuć mi humor? </p>\n\n<p ALIGN=\"JUSTIFY\">- Tyś to powiedziała, że c i ludzie umieją cierpliwie czekać,\nusidlać, nawet wszystko ryzykować i łamać... </font></p>\n<font SIZE=\"4\">\n\n<p ALIGN=\"JUSTIFY\">- Ale nie Wokulski. </p>\n\n<p ALIGN=\"JUSTIFY\">- Przypomnij sobie barona. </p>\n\n<p ALIGN=\"JUSTIFY\">- </font><font FACE=\"Times New Roman\" SIZE=\"4\">Baron obraził go\npublicznie. </p>\n\n<p ALIGN=\"JUSTIFY\">- A ciebie przeprosił. </p>\n\n<p ALIGN=\"JUSTIFY\">- Ach, Floro, proszę cię, nie dręcz mnie!... - wybuchnęła panna\nIzabela. - Gwałtem chcesz zrobić demona z kupczyka, może dlatego, że... tyle\nstraciliśmy na kamienicy... że ojciec jest chory i że... Starski wrócił.... </p>\n\n<p ALIGN=\"JUSTIFY\">Panna Florentyna zrobiła gest, jakby chcąc jeszcze coś powiedzieć,\nale pohamowała się. </p>\n\n<p ALIGN=\"JUSTIFY\">- Dobranoc, Belu - rzekła. - Może teraz masz rację... </p>\n\n<p ALIGN=\"JUSTIFY\">I wyszła. </p>\n\n<p ALIGN=\"JUSTIFY\">Przez całą noc śnił się pannie Izabeli Starski jako mąż, Rossi\njako pierwszy platoniczny kochanek, Ochocki jako drugi, a Wokulski jako plenipotent ich\nmajątku. Dopiero około dziesiątej rano obudziła ją panna Florentyna donosząc, że\nprzyszedł Szpigelman i jeszcze jeden Żyd. </p>\n\n<p ALIGN=\"JUSTIFY\">- Szpigelman?... Ach, prawda!... Zapomniałam o nim. Powiedz mu, niech\nprzyjdzie później... Czy papo wstał? </p>\n\n<p ALIGN=\"JUSTIFY\">- Wstał od godziny. Mówiłam mu właśnie o Żydach, a on prosi cię,\nażebyś napisała list do Wokulskiego.... </font></p>\n<font SIZE=\"4\">\n\n<p ALIGN=\"JUSTIFY\">- Po co?...</font></p>\n<font FACE=\"Times New Roman\" SIZE=\"4\">\n\n<p ALIGN=\"JUSTIFY\">- Żeby był łaskaw przyjść do nas w południe i uregulować\nrachunki tych Żydów. </p>\n\n<p ALIGN=\"JUSTIFY\">- Prawda, że Wokulski ma nasze pieniądze - rzekła panna Izabela. -\nAle mnie pisać o tym do niego nie wypada. Napisz ty, Floro, w imieniu ojca... O, tu jest\npapier, na moim biurku... </p>\n\n<p ALIGN=\"JUSTIFY\">Panna Florentyna napisała żądany list, a tymczasem panna Izabela\nzaczęła się ubierać. Wiadomość o Żydach zrobiła na niej wrażenie zimnej wody, a\nmyśl o Wokulskim zaniepokoiła ją. </p>\n\n<p ALIGN=\"JUSTIFY\">&quot;Więc my naprawdę nie możemy obejść się bez tego\nczłowieka?... mówiła w duszy. - No, jeżeli ma nasze pieniądze, to naturalnie musi\nspłacać nasze długi...&quot; </font></p>\n<font SIZE=\"4\">\n\n<p ALIGN=\"JUSTIFY\">- Bardzo go</font><font FACE=\"Times New Roman\" SIZE=\"4\"> proś -\nrzekła do panny Florentyny - ażeby przyjechał jak najśpieszniej... Bo gdyby tych\nobrzydliwych Żydów zastał u nas Starski... </p>\n\n<p ALIGN=\"JUSTIFY\">- Zna on ich dawniej aniżeli my - szepnęła Flora. </p>\n\n<p ALIGN=\"JUSTIFY\">- W każdym razie byłoby to okropne. Ty nie wiesz, jakim tonem\nprzemawiał do mnie wczoraj ten... ten... </p>\n\n<p ALIGN=\"JUSTIFY\">- Szpigelman - wtrąciła panna Florentyna. - O, to zuchwały Żyd... </p>\n\n<p ALIGN=\"JUSTIFY\">Zapieczętowała list i wyszła z nim do przedpokoju, ażeby wyprawić\nczekających tam Żydów. Panna Izabela uklękła przed alabastrowym posążkiem Matki\nBoskiej błagając ją, ażeby posłaniec zastał Wokulskiego w domu i ażeby Starski nie\nspotkał się u nich z Żydami. Alabastrowa Matka Boska wysłuchała próśb panny\nIzabeli; w godzinę bowiem, przy śniadaniu, Mikołaj doręczył jej trzy listy. Jeden\nbył od ciotki hrabiny. Zawiadamiała w nim, że dziś między drugą i trzecią przyjdą\ndo jej ojca lekarze na konsylium, że Kazio Starski wyjeżdża przed wieczorem i że może\nwpaść do nich lada chwilę. </p>\n\n<p ALIGN=\"JUSTIFY\">&quot;Pamiętajże; droga Belciu - kończyła ciotka - postępować\ntak, ażeby chłopiec myślał o tobie przez drogę i na wsi, dokąd wy z ojcem za kilka\ndni musicie przyjechać. Ja już urządziłam się w ten sposób, że ani w Warszawie nie\nwidział żadnej panny, ani na wsi nie spotka (prócz ciebie, duszko) żadnej innej\nkobiety. Chyba poczciwą swoją babkę prezesową i jej mało interesujące wnuczki.&quot;\n</p>\n\n<p ALIGN=\"JUSTIFY\">Panna Izabela lekko skrzywiła usta; nie podobał jej się ten nacisk. </p>\n\n<p ALIGN=\"JUSTIFY\">- Ciotka tak mnie proteguje - rzekła do panny Florentyny - jakbym już\nstraciła wszelką nadzieję... Nie podoba mi się to!... </font></p>\n<font SIZE=\"4\">\n\n<p ALIGN=\"JUSTIFY\">I w jej duszy nieco </font><font FACE=\"Times New Roman\" SIZE=\"4\">przyćmił\nsię wizerunek pięknego Kazia Starskiego. </p>\n\n<p ALIGN=\"JUSTIFY\">Drugi list był od Wokulskiego, który donosił, że będzie służyć\no godzinie pierwszej. </p>\n\n<p ALIGN=\"JUSTIFY\">- Na którą kazałaś przyjść Żydom, Floro? - spytała panna\nIzabela. </p>\n\n<p ALIGN=\"JUSTIFY\">- Na pierwszą. </p>\n\n<p ALIGN=\"JUSTIFY\">- Chwała Bogu! Byle o tej porze nie wpadł do nas Starski - rzekła\npanna Izabela biorąc do ręki trzeci list. </p>\n\n<p ALIGN=\"JUSTIFY\">- Jakiś znajomy mi charakter? - dodała. - Czyje to pismo, Floro?... </p>\n\n<p ALIGN=\"JUSTIFY\">- Czy nie poznajesz? - odpowiedziała panna Florentyna spojrzawszy na\nkopertę. - Krzeszowskiej... </font></p>\n<font SIZE=\"4\">\n\n<p ALIGN=\"JUSTIFY\">Rumieniec gniewu</font><font FACE=\"Times New Roman\" SIZE=\"4\">\nwystąpił na twarz panny Izabeli. </p>\n\n<p ALIGN=\"JUSTIFY\">- Ach, prawda!... - zawołała rzucając list na stół. - Proszę\ncię, Floro, odeszlij jej to i dopisz na wierzchu: &quot;nieczytane...&quot; Czego ona od\nnas chce, ta szkaradna kobieta!... </p>\n\n<p ALIGN=\"JUSTIFY\">- Łatwo możesz się dowiedzieć - szepnęła panna Florentyna. - Nie,\nnie i... nie!... Nie chcę żadnych listów od tej nieznośnej baby... Pewnie znowu jakaś\nszykana, bo ona nic innego nie pisuje...Proszę cię, Floro, natychmiast odeszlij ten list\ni... albo zresztą zobacz, co pisze... Ostatni raz przyjmę jej bazgraninę... </p>\n\n<p ALIGN=\"JUSTIFY\">Panna Florentyna powoli otworzyła kopertę i zaczęła czytać.\nStopniowo na jej obliczu ciekawość ustąpiła miejsca zdziwieniu, a potem zmieszaniu. </p>\n\n<p ALIGN=\"JUSTIFY\">- Nie wypada mi tego czytać - szepnęła oddając list pannie Izabeli.\n</p>\n\n<p ALIGN=\"JUSTIFY\">&quot;Droga panno Izabelo! pisała baronowa. - Wyznaję, że\ndotychczasowym postępowaniem mogłam zasłużyć na niechęć Pani i ściągnąć na\nsiebie gniew miłosiernego Boga, który tak troskliwie opiekuje się Wami. Dlatego cofam\nwszystko, upokarzam się przed Tobą, droga Pani, i błagam, ażebyś mi przebaczyła. Bo\nczy nie jest dowód łaski Nieba nad Wami, choćby w zesłaniu Wam tego Wokulskiego?\nCzłowiek ułomny jak inni stał się narzędziem Najwyższej Ręki, ażeby mnie ukarać,\na Was wynagrodzić. Nie dość bowiem, że ranił mi w pojedynku męża (któremu\nrównież niech Bóg przebaczy wszystkie podłości, jakich się względem mnie\ndopuścił), ale jeszcze nabył kamienicę, w której zgasło moje ukochane dziecko, i\npewnie każe sobie płacić duże komorne. Wy zaś nie tylko patrzycie na moje klęski,\nale jeszcze zyskaliśc</font><font SIZE=\"4\">ie</font><font FACE=\"Times New Roman\" SIZE=\"4\">\ndwadzieścia tysięcy rubli więcej, niż była warta kamienica.</p>\n\n<p ALIGN=\"JUSTIFY\">W zamian za moją skruchę, droga Pani, racz wyrobić u W-go\nWokulskiego (który nie wiem, za co gniewa się na mnie), ażeby mi prolongował kontrakt\nna dalsze lata i nie wypędzał przesadnymi żądaniami z domu, gdzie moja jedyna córka\nskończyła życie. Należy to jednak robić ostrożnie, gdyż W-ny Wokulski z\nniewiadomych mi powodów nie życzy sobie, ażeby o jego nabytku mówiono. Nie tylko,\nzamiast sam kupić kamienicę (jak uczciwy człowiek), podstawił lichwiarza, Szlangbauma,\nale jeszcze, ażeby nadpłacić dwadzieścia tysięcy rubli nad moją sumę, sprowadził\ndo sądu fałszywych licytantów. Dlaczego tak tajemniczo postępuje? lepiej niż ja\nmusicie Wy wiedzieć, drodzy Państwo, którzy podobno umieściliście u niego swój\nkapitalik. Mały on jest, ale przy łasce bożej (która tak oczywiście czuwa nad Wami) i\nznanej obrotność W-go Wokulskiego przyniesie zapewne procent, który wynagrodzi Państwu\ngorycze ich dotychczasowego położenia. Polecając siebie sercu drogiej Pani, a n</font><font\nSIZE=\"4\">as</font><font FACE=\"Times New Roman\" SIZE=\"4\">ze obustronne stosunki niezawodnej\nsprawiedliwości boskiej, pozostaję zawsze wierną, choć pogardzaną ich kuzynką i\nuniżoną sługą.</font></p>\n<font SIZE=\"4\">\n\n<p ALIGN=\"JUSTIFY\">Krzeszowska&quot;</font></p>\n<font FACE=\"Times New Roman\" SIZE=\"4\">\n\n<p ALIGN=\"JUSTIFY\">Czytając panna Izabela była blada jak papier. Podniosła się od\nstołu, zwinęła list i podniosła rękę, jakby z zamiarem rzucenia go komuś w oczy.\nNagle, zdjęta strachem, chciała gdzieś uciec czy kogoś zawołać; lecz w tej chwili\nopamiętała się i poszła do oj</font><font SIZE=\"4\">ca. </font></p>\n<font FACE=\"Times New Roman\" SIZE=\"4\">\n\n<p ALIGN=\"JUSTIFY\">Pan Łęcki w pantoflach i płóciennym szlafroku leżał na kanapie i\nczytał &quot;Kuriera&quot;. Bardzo czule przywitał się z córką, a gdy usiadła,\nuważnie przypatrzył się jej i rzekł: </p>\n\n<p ALIGN=\"JUSTIFY\">- Czy światło złe w tym pokoju, czy mi się zdaje, że panienka jest\nnie w humorze?... </p>\n\n<p ALIGN=\"JUSTIFY\">- Jestem trochę rozstrojona. </p>\n\n<p ALIGN=\"JUSTIFY\">- Właśnie uważam, ale to z gorąca. A powinnaś dziś - dodał\ngrożąc jej z uśmiechem - powinnaś dziś, figlarko, dobrze wyglądać, bo ten Kazio,\njak mówiła mi wczoraj ciotka, jest do wzięcia... Panna Izabela milczała, ojciec\nprawił dalej: </p>\n\n<p ALIGN=\"JUSTIFY\">- Prawda, że chłopak trochę zbałamucony ciągłym lataniem po\nświęcie, trochę zadłużony, ale - młody, przystojny, no i szalał za tobą. Joasia ma\nnadzieję, że prezesowa utrzyma go na wsi przez parę tygodni, a reszta należy już do\nciebie... I wiesz, może by to było nieźle?...Nazwisko piękne... fortuna jakoś zlepi\nsię z różnych kawałków... Przy tym człowiek światowy, bywalec, nawet rodzaj\nbohatera, jeżeli to prawda, że opłynął kulę ziemską... </p>\n\n<p ALIGN=\"JUSTIFY\">- Miałam list od Krzeszowskiej - przerwała mu panna Izabela. - Oo?...\ncóż pisze ta wariatka? - Pisze, że nasz dom kupił nie Szlangbaum, ale Wokulski i że\nza pomocą podstawionych licytantów dał za niego o dwadzieścia tysięcy rubli więcej,\naniżeli wart. </p>\n\n<p ALIGN=\"JUSTIFY\">Mówiąc to zdławionym głosem, patrzyła z trwogą na ojca; obawiała\nsię jakiegoś wybuchu. Ale pan Tomasz uniósł się tylko na kanapie i strzeliwszy\npalcami zawołał: </p>\n\n<p ALIGN=\"JUSTIFY\">- Czekaj!... czekaj ... wiesz, że to może być prawda... </p>\n\n<p ALIGN=\"JUSTIFY\">- Jak to! - zerwała się z krzesła panna Izabela. - Więc on\nśmiałby nam darować dwadzieścia tysięcy, a ojciec mówi o tym tak spokojnie?..</p>\n\n<p ALIGN=\"JUSTIFY\">- Mówię spokojnie, bo gdybym zaczekał ze sprzedażą, wziąłbym nie\ndziewięćdziesiąt, ale sto dwadzieścia tysięcy... </p>\n\n<p ALIGN=\"JUSTIFY\">- Ależ czekać nie mogliśmy, skoro kamienicę puszczono na\nlicytację... </p>\n\n<p ALIGN=\"JUSTIFY\">- Toteż że nie mogliśmy czekać, straciliśmy, a Wokulski zyska,\ngdyż może czekać. Panna Izabela po tej uwadze nieco uspokoiła się. </p>\n\n<p ALIGN=\"JUSTIFY\">- Więc papo nie uznaje w tym żadnego dobrodziejstwa z jego strony! Bo\nwczoraj mówił papo o Wokulskim w taki sposób, jakby czuł, że jest przez niego\noplątany... </p>\n\n<p ALIGN=\"JUSTIFY\">- Cha! cha! cha!..: - roześmiał się pan Tomasz - Cudowna jesteś...\nnieoceniona. Wczoraj byłem trochę rozstrojony, nawet bardzo i... coś...coś...\nzaświtało mi w głowie... Ale dzisiaj... Cha! cha! cha!... Niechże sobie wreszcie\nWokulski przepłaca kamienice. Od tego on kupiec, żeby wiedział, ile i za co płaci.\nStraci na jednym, zyska na drugim. - Ja, co najwyżej, mogę mu tego nie brać za złe,\nże staje do licytacji mego majątku... Chociaż miałbym prawo podejrzewać jakiś\nnieczysty interes takim na przykład... podstawianiu Szlangbauma... </p>\n\n<p ALIGN=\"JUSTIFY\">Panna Izabela serdecznie uściskała ojca. </p>\n\n<p ALIGN=\"JUSTIFY\">- Tak - rzekła - papo ma rację. Nie umiałam tylko zdać sobie z tego\nsprawy. Takie podstawienie Żydów przy kupnie najjaśniej dowodzi, że ten pan bawiąc\nsię w przyjaźń robi interesa... </p>\n\n<p ALIGN=\"JUSTIFY\">- Naturalnie! - potwierdził pan Tomasz. - Czyliżbyś nie miała\nrozumieć tak prostej rzeczy. Niezły to może człowiek, ale zawsze kupiec... kupiec!... </p>\n\n<p ALIGN=\"JUSTIFY\">W przedpokoju rozległo się mocne dzwonienie. </p>\n\n<p ALIGN=\"JUSTIFY\">- To pewnie on. Wyjdę, papo, i zostawię panów samych.</p>\n\n<p ALIGN=\"JUSTIFY\">Opuściła sypialnię ojca, lecz w przedpokoju, zamiast Wokulskiego,\nzobaczyła aż trzech Żydów, głośno rozprawiających z Mikołajem i panną\nFlorentyną. Uciekła do sali i przez myśl przebiegły jej wyrazy: </p>\n\n<p ALIGN=\"JUSTIFY\">&quot;Boże!... dlaczego on nie przychodzi...&quot; </p>\n\n<p ALIGN=\"JUSTIFY\">W sercu jej kipiała burza uczuć. Panna Izabela potakując zdaniom\nojca rozumiała jednak, że to nieprawda, co on mówi, że Wokulski nie zrobił na\nkamienicy interesu, ale stracił, i tylko dlatego, ażeby ich wydźwignąć z\nnajfatalniejszej pozycji. Lecz przyznając to, czuła nienawiść: &quot;Podły!\npodły!... - szeptała. - Jak on śmiał...&quot; </p>\n\n<p ALIGN=\"JUSTIFY\">Tymczasem w przedpokoju Żydzi rozpoczęli formalną kłótnię z\npanną Florentyną. Oświadczyli, że nie ruszą się, dopóki nie dostaną pieniędzy,\nże panna hrabianka dała wczoraj słowo... A gdy Mikołaj otworzył im drzwi do sieni,\npoczęli mu wymyślać: </p>\n\n<p ALIGN=\"JUSTIFY\">- To jest rozbój! ... to oszustwo!... Pieniądze państwo umieją\nbrać i wtedy umieją gadać: mój kochany panie Dawid!... Ale jak przyjdzie... </p>\n\n<p ALIGN=\"JUSTIFY\">- A to co znaczy? - odezwał się w tej chwili nowy głos. </p>\n\n<p ALIGN=\"JUSTIFY\">Żydzi umilkli. </font></p>\n<font SIZE=\"4\">\n\n<p ALIGN=\"JUSTIFY\">- Co to jest?... Co pan tu robisz, panie Szpigelman?.. </font></p>\n<font FACE=\"Times New Roman\" SIZE=\"4\">\n\n<p ALIGN=\"JUSTIFY\">Panna Izabela poznała głos Wokulskiego. </font></p>\n<font SIZE=\"4\">\n\n<p ALIGN=\"JUSTIFY\">- Ja, nic...</font><font FACE=\"Times New Roman\" SIZE=\"4\"> Padam do nóg\nwielmożnego pana... My tylko za interesem do pana hrabi... - tłumaczył się; zupełnie\ninnym tonem, przed chwilą hałaśliwy Szpigelman. </p>\n\n<p ALIGN=\"JUSTIFY\">- Kazali nam państwo dziś przyjść po pieniądze... - wtrącił inny\nŻyd. </p>\n\n<p ALIGN=\"JUSTIFY\">- Właśnie panna hrabianka wczoraj dała słowo, że będziemy dziś\nspłaceni wszyscy, i co do grosza... </p>\n\n<p ALIGN=\"JUSTIFY\">- Będziecie - przerwał Wokulski. - Jestem pełnomocnikiem pana\nŁęckiego i dziś, o szóstej, załatwię z wami rachunki w moim kantorze. </p>\n\n<p ALIGN=\"JUSTIFY\">- Nic nagłego... Po co się wielmożny pan ma tak śpieszyć... -\nodparł Szpigelman. </p>\n\n<p ALIGN=\"JUSTIFY\">- Proszę przyjść o szóstej do mnie, a Mikołaj niechaj tu żadnych\ninteresantów nie przyjmuje, kiedy pan chory. </p>\n\n<p ALIGN=\"JUSTIFY\">- Rozumiem, wielmożny panie!... A nasz pan czeka w pokoju sypialnym -\nodparł Mikołaj. </p>\n\n<p ALIGN=\"JUSTIFY\">Gdy zaś Wokulski odszedł, powypychał Żydów za drzwi mówiąc: -\nPoszły parchy!... Won!... </p>\n\n<p ALIGN=\"JUSTIFY\">- Ny!... ny!... co się pan tak gniewa?... - mruczeli bardzo zmieszani\nŻydkowie. </p>\n\n<p ALIGN=\"JUSTIFY\">Pan Tomasz przywitał Wokulskiego ze wzruszeniem; trochę drżały mu\nręce i trzęsła się głowa. </p>\n\n<p ALIGN=\"JUSTIFY\">- No, patrz - mówił - co wyrabiają ci Żydzi, te... te gałgany!...\nNachodzą dom... przestraszają mi córkę... . </p>\n\n<p ALIGN=\"JUSTIFY\">- Kazałem im przyjść o szóstej do mego kantoru i jeżeli pan\npozwoli, ureguluję rachunki. Duża to suma?... - zapytał Wokulski. </p>\n\n<p ALIGN=\"JUSTIFY\">- Drobiazg, prawie nic... Jakieś pięć do sześciu tysięcy rubli... </p>\n\n<p ALIGN=\"JUSTIFY\">- Pięć do sześciu?... - powtórzył Wokulski. - Oni trzej tyle mają\nu pana?... </p>\n\n<p ALIGN=\"JUSTIFY\">- Nie. Im jestem winien ze dwa tysiące, może trochę więcej... Ale,\npowiadam ci, panie Stanisławie (bo to cała awantura!), ktoś w marcu wykupił moje\ndawniejsze weksle. Kto? nie wiem; jednakże, na wszelki wypadek, chcę być przygotowany.\nWokulskiemu wyjaśniła się twarz. </p>\n\n<p ALIGN=\"JUSTIFY\">- Niech pan spłaca długi - odparł - w miarę zgłaszania się\nwierzycieli. Dziś zepchniemy tych, którzy mają późniejsze weksle. Więc to wyniesie\ndwa do trzech tysięcy?... </p>\n\n<p ALIGN=\"JUSTIFY\">- Tak, tak... No, ale proszę cię, panie Stanisławie, co za\nfatalność!...Ty wypłacasz mi za pół roku pięć tysięcy... Czy byłeś łaskaw\nprzynieść pieniądze? </font></p>\n<font SIZE=\"4\">\n\n<p ALIGN=\"JUSTIFY\">- Naturalnie. </font></p>\n<font FACE=\"Times New Roman\" SIZE=\"4\">\n\n<p ALIGN=\"JUSTIFY\">- Bardzo ci jestem wdzięczny. Cóż to jednak za fatalność, że\nwłaśnie w chwili, kiedy mamy z Belcią i... z tobą jechać do Paryża, Żydzi\nwydzierają mi dwa tysiące! Rozumie się, z Paryża nic. - Dlaczego? - rzekł Wokulski. -\nJa pokryję należność, a pan nie potrzebuje naruszać swego procentu. Śmiało możecie\npaństwo jechać do Paryża. </p>\n\n<p ALIGN=\"JUSTIFY\">- Nieoceniony!... - zawołał pan Tomasz rzucając mu się w objęcia.\nBo widzisz, mój drogi - dodał uspokoiwszy się - ja właśnie myślałem, czybyś nie\nmógł mi zaciągnąć gdzie pożyczki dla spłacenia żydowskich długów, tak... na...\nsiedem, sześć proc</font><font SIZE=\"4\">ent. </font></p>\n<font FACE=\"Times New Roman\" SIZE=\"4\">\n\n<p ALIGN=\"JUSTIFY\">Wokulski uśmiechnął się z finansowej naiwności pana Tomasza. </p>\n\n<p ALIGN=\"JUSTIFY\">- Owszem - rzekł nie mogąc pohamować dobrego humoru - będzie pan\nmiał pożyczkę. Tym Żydom oddamy jakieś trzy tysiące rubli, a pan będzie płacił\nprocentu... Ileż pan chce? </p>\n\n<p ALIGN=\"JUSTIFY\">- Siedem... sześć... </p>\n\n<p ALIGN=\"JUSTIFY\">- Dobrze - mówił Wokulski - pan będzie płacił sto osiemdziesiąt\nrubli procentu, a kapitał zostanie nienaruszony. </p>\n\n<p ALIGN=\"JUSTIFY\">Pan Tomasz, po raz już niewiadomo który, zaczął mrugać powiekami i\nznowu ukazały się łzy. </p>\n\n<p ALIGN=\"JUSTIFY\">- Zacny... szlachetny!... - mówił ściskając Wokulskiego. - Bóg\ncię zesłał... </p>\n\n<p ALIGN=\"JUSTIFY\">- Sądzi pan, że mogę robić inaczej?... - szepnął Wokulski.\nZapukano. </p>\n\n<p ALIGN=\"JUSTIFY\">Wszedł Mikołaj i oznajmił lekarzy. </p>\n\n<p ALIGN=\"JUSTIFY\">- Aha!... - zawołał pan Tomasz - to siostra przysyła mi tych panów.\nMój Boże! nigdy się jeszcze nie leczyłem, a dziś... Proszę cię, panie Stanisławie,\nidź teraz do Beli... Mikołaj, zamelduj pana Wokulskiego panience. </p>\n\n<p ALIGN=\"JUSTIFY\">&quot;Oto jest moja nagroda... Moje życie!...&quot; - pomyślał\nWokulski idąc do Mikołajem. </p>\n\n<p ALIGN=\"JUSTIFY\">W przedpokoju spotkał lekarzy, obu znajomych sobie, i gorąco polecił\npana Tomasza ich opiece. W salonie czekała go panna Izabela. Była trochę blada, ale tym\npiękniejsza. Przywitał ją i rzekł wesoło: </p>\n\n<p ALIGN=\"JUSTIFY\">- Bardzo jestem szczęśliwy, że podobał się pani wieniec dla\nRossiego. </p>\n\n<p ALIGN=\"JUSTIFY\">Zatrzymał się. Uderzył go szczególny wyraz twarzy panny Izabeli,\nktóra patrzyła na niego z lekkim zdziwieniem, jakby widziała go pierwszy raz w życiu. </p>\n\n<p ALIGN=\"JUSTIFY\">Przez chwilę oboje milczeli, wreszcie panna Izabela strzepując jakiś\npyłek z popielatej sukni spytała: </p>\n\n<p ALIGN=\"JUSTIFY\">- Wszakże to pan kupił naszą kamienicę? - I przypatrywała mu się\nprzymrożonymi oczyma. Wokulski tak był zaskoczony, że w pierwszej chwili stracił\nmowę. Zdawało mu się, że w nim nagle zatrzymał się proces myślenia. Bladł i\nczerwienił się, a nareszcie odzyskawszy przytomność odparł przyciszonym głosem: </p>\n\n<p ALIGN=\"JUSTIFY\">- Tak, ja kupiłem. </p>\n\n<p ALIGN=\"JUSTIFY\">- Dlaczegóż pan podstawił Żyda do licytacji? </p>\n\n<p ALIGN=\"JUSTIFY\">- Dlaczego?... - powtórzył Wokulski patrząc na nią jak wylęknione\ndziecko. - Dlaczego?.. Jestem, widzi pani, kupcem i... takie uwięzienie kapitału\nmogłoby zaszkodzić memu kredytowi... </p>\n\n<p ALIGN=\"JUSTIFY\">- Pan już od dawna interesuje się naszymi sprawami. Zdaje się, że w\nkwietniu... tak, w kwietniu nabył pan nasz serwis?... - mówiła ciągle tym samym tonem\npanna Izabela. </p>\n\n<p ALIGN=\"JUSTIFY\">Ten ton otrzeźwił Wokulskiego, który podniósł głowę i odparł\noschle: </p>\n\n<p ALIGN=\"JUSTIFY\">- Serwis państwa jest w każdej chwili do odebrania. </p>\n\n<p ALIGN=\"JUSTIFY\">Teraz panna Izabela spuściła oczy. Wokulski spostrzegł to i znowu\nzmieszał się. </p>\n\n<p ALIGN=\"JUSTIFY\">- Więc dlaczego pan to zrobił? - spytała cicho. - Dlaczego pan tak\nnas... prześladuje? </p>\n\n<p ALIGN=\"JUSTIFY\">Można było myśleć, że rozpłacze się. Wokulski stracił wszelką\nwładzę nad sobą. </p>\n\n<p ALIGN=\"JUSTIFY\">- Ja państwa prześladuję!... - rzekł zmienionym głosem. - Czyliż\nznajdziecie sługę... nie... psa... wierniejszego ode mnie?... Od dwu lat o jednym tylko\nmyślę, ażeby usunąć wam z drogi każdą przeszkodę... </p>\n\n<p ALIGN=\"JUSTIFY\">W tej chwili zadzwoniono. Panna Izabela drgnęła, Wokulski umilkł.\nMikołaj otworzył drzwi do salonu i rzekł: </font></p>\n<font SIZE=\"4\">\n\n<p ALIGN=\"JUSTIFY\">- Pan Starski. </font></p>\n<font FACE=\"Times New Roman\" SIZE=\"4\">\n\n<p ALIGN=\"JUSTIFY\">Jednocześnie ukazał się na progu mężczyzna średniego wzrostu,\nzręczny, śniady, z małymi faworytami i wąsikami, i bardzo nieznaczną łysiną. Miał\nfizjonomię na pół wesołą, na pół drwiącą i od razu zawołał: </p>\n\n<p ALIGN=\"JUSTIFY\">- Jakżem kontent, kuzynko, że cię znowu mogę przywitać!... </p>\n\n<p ALIGN=\"JUSTIFY\">Panna Izabela w milczeniu podała mu rękę; mocny rumieniec oblał jej\ntwarz, a w oczach zamigotało rozmarzenie. Wokulski cofnął się do bocznego stołu.\nPanna Izabela przedstawiła panów: - Pan... Wokulski... Pan Starski... </p>\n\n<p ALIGN=\"JUSTIFY\">Nazwisko Wokulskiego było zaakcentowane w taki sposób, że Starski\nkiwnąwszy mu głową usiadł o kilka kroków, zwrócony bokiem. W odpowiedzi Wokulski\nusiadł przy małym stoliku pod ścianą i zaczął oglądać album. </p>\n\n<p ALIGN=\"JUSTIFY\">- Kuzynek podobno wraca z Chin? - spytała panna Izabela. </p>\n\n<p ALIGN=\"JUSTIFY\">- Teraz z Londynu i jeszcze ciągle myślę, że jestem w okręcie -\nodpowiedział Starski, dość wyraźnie kalecząc polszczyznę. </p>\n\n<p ALIGN=\"JUSTIFY\">Panna Izabela zaczęła mówić po angielsku. </p>\n\n<p ALIGN=\"JUSTIFY\">- Spodziewam się, że tym razem kuzynek zabawi w kraju dłużej? </p>\n\n<p ALIGN=\"JUSTIFY\">- To zależy - odparł również po angielsku Starski. </p>\n\n<p ALIGN=\"JUSTIFY\">- Kto jest ten?.. - dodał rzucając okiem na Wokulskiego. </p>\n\n<p ALIGN=\"JUSTIFY\">- Plenipotent mego ojca. Od czegóż to zależy?... </p>\n\n<p ALIGN=\"JUSTIFY\">- Myślę, że kuzynka nie potrzebuje się pytać - odpowiedział z\nuśmiechem młody człowiek. - To zależy - od hojności mojej babki... </p>\n\n<p ALIGN=\"JUSTIFY\">- A ładnie... spodziewałam się komplimentu pod moim adresem... </p>\n\n<p ALIGN=\"JUSTIFY\">- Podróżnicy nie mówią komplimentów, gdyż wiedzą, że pod\nkażdą szerokością jeograficzną komplimenta dyskredytują mężczyznę w oczach\nkobiet. - W Chinach zrobił kuzyn to odkrycie? - W Chinach, w Japonii, a nade wszystko w\nEuropie. </p>\n\n<p ALIGN=\"JUSTIFY\">- I myśli kuzyn stosować tę zasadę w Polsce?</p>\n\n<p ALIGN=\"JUSTIFY\">- Spróbuję i jeżeli pozwolisz, kuzynko, w twoim towarzystwie. Gdyż\npodobno mamy razem spędzić</font><font SIZE=\"4\"> wakacje. Czy tak?.. </font></p>\n<font FACE=\"Times New Roman\" SIZE=\"4\">\n\n<p ALIGN=\"JUSTIFY\">- Tak przynajmniej chce ciotka i ojciec. Mnie się jednak nie uśmiecha\nto, że kuzyn ma zamiar sprawdzać swoje etnograficzne spostrzeżenia. </p>\n\n<p ALIGN=\"JUSTIFY\">- Byłby to tylko odwet z mojej strony. </p>\n\n<p ALIGN=\"JUSTIFY\">- Ach, więc walka?... - spytała panna Izabela. </p>\n\n<p ALIGN=\"JUSTIFY\">- Spłacanie dawnych długów często prowadzi do zgody. </p>\n\n<p ALIGN=\"JUSTIFY\">Wokulski z taką uwagą przeglądał album, że żyły nabrzmialy mu na\nczole.</p>\n\n<p ALIGN=\"JUSTIFY\">- Ale zemsta nie prowadzi - odparła panna Izabela. </p>\n\n<p ALIGN=\"JUSTIFY\">- Nie zemsta, tylko przypomnienie, że jestem wierzycielem kuzynki. </p>\n\n<p ALIGN=\"JUSTIFY\">- Więc to ja mam spłacać dawne długi?.. - zaśmiała się panna\nlzabela. - A, kuzyn nic stracił czasu w podróży. </p>\n\n<p ALIGN=\"JUSTIFY\">- Wolałbym go nie stracić na wakacjach - rzekł Starski, znacząco\nspoglądając jej w oczy. </p>\n\n<p ALIGN=\"JUSTIFY\">- To będzie zależało od metody odwetu - odpowiedziała panna Izabela\ni znowu zarumieniła się. - Jaśnie pan prosi pana! - rzekł Mikołaj stając we drzwiach\nsalonu. </p>\n\n<p ALIGN=\"JUSTIFY\">Rozmowa urwała się, Wokulski złożył album, wstał z krzesła i\nukłoniwszy się pannie Izabeli i Starskiemu, z wolna poszedł za służącym. </font></p>\n<font SIZE=\"4\">\n\n<p ALIGN=\"JUSTIFY\">- Ten pan nie rozumie po angiel</font><font FACE=\"Times New Roman\"\nSIZE=\"4\">sku?... Czy on nie obrazi się, żeśmy z nim nie rozmawiali?... - spytał\nStarski. </p>\n\n<p ALIGN=\"JUSTIFY\">- O, nie - odpowiedziała panna Izabela. </p>\n\n<p ALIGN=\"JUSTIFY\">- Tym lepiej ; bo zdawało mi się, że nie był zadowolony z naszego\ntowarzystwa. </p>\n\n<p ALIGN=\"JUSTIFY\">- Toteż porzucił je - zakończyła niedbale panna Izabela. </p>\n\n<p ALIGN=\"JUSTIFY\">- Przynieś mi kapelusz z sali - rzekł do Mikołaja już w drugim\npokoju Wokulski. </p>\n\n<p ALIGN=\"JUSTIFY\">Mikołaj zabrał kapelusz i zaniósł go do sypialni pana Tomasza. W\nprzedpokoju usłyszał, że Wokulski oburącz ściskając głowę szepnął: </p>\n\n<p ALIGN=\"JUSTIFY\">- Boże miłosierny!... </font></p>\n<font SIZE=\"4\">\n\n<p ALIGN=\"JUSTIFY\">Gdy Wokulski ws</font><font FACE=\"Times New Roman\" SIZE=\"4\">zedł do\npokoju pana Tomasza, lekarzy już nie było. </p>\n\n<p ALIGN=\"JUSTIFY\">- No i wyobraź sobie - zawołał pan Łęcki - co za\nfatalizm!...Konsylium zabroniło mi jechać do Paryża i pod karą śmierci kazało\nwynosić się na wieś. Na honor, nie wiem nawet, gdzie uciec przed tymi upałami... Ale i\nna ciebie także działają, bo jesteś zmieniony... Prawda, jakie to gorące\nmieszkanie?.. </p>\n\n<p ALIGN=\"JUSTIFY\">- O, tak. Może pozwoli pan - mówił Wokulski wydobywając z kieszeni\ngruby pakiet - że oddam pieniądze. </font></p>\n<font SIZE=\"4\">\n\n<p ALIGN=\"JUSTIFY\">- Ehe... doprawdy... </font></p>\n<font FACE=\"Times New Roman\" SIZE=\"4\">\n\n<p ALIGN=\"JUSTIFY\">- Tu jest pięć tysięcy rubli jako procent do połowy stycznia. Niech\npan z łaski swojej policzy. A tu jest kwit. </p>\n\n<p ALIGN=\"JUSTIFY\">Pan Łęcki kilka razy porachował stos nowych sturublówek i podpisał\ndokument. Odłożywszy zaś pióro rzekł: </p>\n\n<p ALIGN=\"JUSTIFY\">- Dobrze, to jedno... A teraz co się tyczy długów... </p>\n\n<p ALIGN=\"JUSTIFY\">- Suma dwa do trzech tysięcy rubli, którą pan winien Żydom, dziś\nbędzie spłacona... </p>\n\n<p ALIGN=\"JUSTIFY\">- Ale ja, proszę cię, panie Stanisławie, nie chcę darmo... Proszę\ncię, ażebyś jak najskrupulatniej odtrącał sobie procent... </p>\n\n<p ALIGN=\"JUSTIFY\">- Sto dwadzieścia do stu osiemdziesięciu rubli rocznie. </font></p>\n<font SIZE=\"4\">\n\n<p ALIGN=\"JUSTIFY\">- Ta</font><font FACE=\"Times New Roman\" SIZE=\"4\">k, tak... - potakiwał\npan Tomasz. - Ale... gdybym, ale...potrzebował jeszcze jakiej kwoty, to mam się do kogo\nudać u ciebie? </p>\n\n<p ALIGN=\"JUSTIFY\">- Drugą połowę procentu otrzyma pan w połowie stycznia - odparł\nWokulski. </p>\n\n<p ALIGN=\"JUSTIFY\">- O tym wiem. Ale widzisz, panie Stanisławie, gdybym tak potrzebował\njakiejś części mego kapitału... Nie darmo, pojmujesz... Chętnie zapłacę procent... </p>\n\n<p ALIGN=\"JUSTIFY\">- Szósty... - wtrącił Wokulski. </font></p>\n<font SIZE=\"4\">\n\n<p ALIGN=\"JUSTIFY\">- Tak, szósty... siódmy. </font></p>\n<font FACE=\"Times New Roman\" SIZE=\"4\">\n\n<p ALIGN=\"JUSTIFY\">- Nie, panie. Pański kapitał przynosi trzydzieści trzy procent\nrocznie, więc nie mogę go pożyczać n</font><font SIZE=\"4\">a siedem... </font></p>\n<font FACE=\"Times New Roman\" SIZE=\"4\">\n\n<p ALIGN=\"JUSTIFY\">- Dobrze. W takim razie nie pozbawiaj się mego kapitału,\nale...Uważasz... może mi jednak coś wypaść... </p>\n\n<p ALIGN=\"JUSTIFY\">- Wycofać swój kapitał może pan nawet w połowie stycznia roku\nprzyszłego. </p>\n\n<p ALIGN=\"JUSTIFY\">- Boże uchowaj!... Ja mego kapitału nie odbiorę ci nawet za\ndziesięć lat... </p>\n\n<p ALIGN=\"JUSTIFY\">- Ale ja pański kapitał wziąłem tylko na rok... </p>\n\n<p ALIGN=\"JUSTIFY\">- Jak to?... Dlaczego?... - dziwił się pan Tomasz, coraz szerzej\notwierając oczy. </p>\n\n<p ALIGN=\"JUSTIFY\">- Dlatego, że nie wiem, co będzie od dziś za rok. Nie co roku\nzdarzają się wyjątkowo dobre interesa. </font></p>\n<font SIZE=\"4\">\n\n<p ALIGN=\"JUSTIFY\">- <em>A propo</font><font FACE=\"Times New Roman\" SIZE=\"4\">s</em> -\nrzekł pan Tomasz po chwili przykrego zdumienia.- Co też mówią w mieście: że to ty,\npanie Wokulski, kupiłeś mój dom?... </p>\n\n<p ALIGN=\"JUSTIFY\">- Tak, panie, ja kupiłem pański dom. Ale przed upływem pół roku\nmogę go panu odstąpić na korzystnych warunkach. </p>\n\n<p ALIGN=\"JUSTIFY\">Pan Łęcki poczuł rumieniec na twarzy. Nie chcąc jednak dawać za\nwygranę zapytał wielkopańskim tonem: </p>\n\n<p ALIGN=\"JUSTIFY\">- I ile byś też chciał odstępnego, panie Wokulski?... Nic. Oddam go\npanu za dziewięćdziesiąt tysięcy, a nawet... może taniej... </p>\n\n<p ALIGN=\"JUSTIFY\">Pan Tomasz cofnął się, rozłożył ręce, następnie padł na swój\nwielki fotel i znowu kilka łez spłynęło mu po twarzy. </p>\n\n<p ALIGN=\"JUSTIFY\">- Doprawdy, panie Stanisławie - mówił, lekko łkając - widzę, że\nnajlepsze stosunki... mogą zepsuć pieniądze... Czy ja mam ci za złe, żeś kupił ten\ndom?... Czy ja robię ci wyrzuty?... Ty zaś przemawiasz do mnie tak, jakbyś się\nobraził. </p>\n\n<p ALIGN=\"JUSTIFY\">- Przepraszam pana - przerwał Wokulski. - Ale istotnie jestem trochę\nrozdrażniony... zapewne z gorąca... </p>\n\n<p ALIGN=\"JUSTIFY\">- O, z pewnością! - zawołał pan Tomasz powstając z fotelu i\nściskając go za rękę. - Więc... przebaczmy sobie nawzajem cierpkie słówka... Ja\nsię na ciebie nie gniewam, bo wiem... co to jest upał... </p>\n\n<p ALIGN=\"JUSTIFY\">Wokulski pożegnał go i wstąpił do salonu. Starskiego już tam nie\nbyło, panna Izabela siedziała sama. Zobaczywszy go podniosła się; twarz jej była\npogodniejsza. </p>\n\n<p ALIGN=\"JUSTIFY\">- Pan wychodzi? - Właśnie chcę panią pożegnać. </p>\n\n<p ALIGN=\"JUSTIFY\">- A o Rossim nie zapomni pan? - rzekła ze słabym uśmiechem. </p>\n\n<p ALIGN=\"JUSTIFY\">- O, nie. Poproszę, ażeby mu oddano wieniec. </p>\n\n<p ALIGN=\"JUSTIFY\">- Pan sam go nie wręczy?... Dlaczegóż to?... - Dziś w nocy jadę do\nParyża - odpowiedział Wokulsk</font><font SIZE=\"4\">i. </font></p>\n<font FACE=\"Times New Roman\" SIZE=\"4\">\n\n<p ALIGN=\"JUSTIFY\">Ukłonił się i wyszedł. </p>\n\n<p ALIGN=\"JUSTIFY\">Przez chwilę panna Izabela stała zdumiona; następnie pobiegła do\npokoju ojca. </p>\n\n<p ALIGN=\"JUSTIFY\">- Co to znaczy, papo? Wokulski pożegnał się ze mną bardzo chłodno\ni powiedział, że - dziś w nocy wyjeżdża do Paryża. </p>\n\n<p ALIGN=\"JUSTIFY\">- Co?... co?... co?... - zawołał pan Tomasz chwytając się oburącz\nza głowę. - On z pewnością obraził się... </p>\n\n<p ALIGN=\"JUSTIFY\">- Ach... prawda!... Wspomniałam mu o kupnie naszej kamienicy... </p>\n\n<p ALIGN=\"JUSTIFY\">- Chryste!... i cóżeś ty zrobiła?... A... wszystko stracone...\nTeraz rozumiem... Naturalnie, że się obraził... No - dodał po chwili - ale kto mógł\nprzypuścić, że jest tak obraźliwy?... Taki sobie zwyczajny kupiec ...</font></p>\n\n<hr>\n<div align=\"center\"><center>\n\n<table border=\"0\" cellpadding=\"0\" width=\"100%\">\n  <tr>\n    <td width=\"33%\"><p align=\"center\"><a href=\"0018.htm\"><strong>POPRZEDNI ROZDZIAŁ</strong></a></td>\n    <td width=\"33%\"><p align=\"center\"><a href=\"index.htm\"><strong>SPIS TREŚCI</strong></a></td>\n    <td width=\"34%\"><p align=\"center\"><a href=\"0020.htm\"><strong>NASTĘPNY ROZDZIAŁ</strong></a></td>\n  </tr>\n</table>\n</center></div>\n</body>\n</html>\n",
    "text": "Bolesław Prus: Lalka\n\n\n\nROZDZIAŁ DZIEWIĘTNASTY:\nPIERWSZE OSTRZEŻENIE\n \n\nByła pierwsza w południe, kiedy pan Ignacy zbliżał się do sklepu,\nzawstydzony i niespokojny. Jak można zmarnować tyle czasu... w porze największego ruchu\ninteresantów?... A nuż w dodatku stało się jakie nieszczęście?:.. I co za\nsatysfakcja włóczyć się po ulicach w upał, wśród kurzu i zapachu prażonych asfaltów!... \nIstotnie, dzień był wyjątkowo gorący i jaskrawy: chodniki i\nkamienie ziały żarem, blaszanych szyldów ani latarniowych słupów nie można było\ndotknąć ręką, a z nadmiaru światła panu Ignacemu zachodziły łzami oczy i czarne\npłatki zasłaniały mu pole widzenia. \n\n\"Gdybym był Panem Bogiem - myślał - połowę lipcowych upałów\nzachowałbym na grudzień...\" \nNagle spojrzał na wystawę sklepową (właśnie mijał okna) i\nosłupiał. Wystawa już drugi tydzień nie odnowiona!... Te same brązy, majoliki,\nwachlarze, te same neseserki, rękawiczki, parasole i zabawki!... Czy widział kto podobne\nzgorszenie? \n\"Ależ ja jestem podły człowiek! - mruknął do siebie. -\nOnegdaj spiłem się, dziś włóczę się... Diabli wezmą budę, jak amen w\npacierzu...\" \nLedwie wszedł do sklepu, niepewny, co mu więcej cięży: serce czy\nnogi - gdy w tej chwili porwał go Mraczewski. Już był ostrzyżony na sposób\nwarszawski, uczesany i uperfumowany jak dawniej i przez amatorstwo obsługiwał\nprzychodzących gości, sam będąc gościem, jeszcze z tak dalekich okolic. Miejscowi\npanowie nie mogli wyjść z podziwu. \n- A bój się pan Boga, panie Ignacy - zawołał - trzy godziny czekam\nna pana! Wyście tu wszyscy głowy potracili... \nWziął go pod ramię i nie zważając na paru obecnych gości, którzy\nze zdumieniem patrzyli na nich, pędem zaciągnął Rzeckiego do gabinetu, gdzie stała\nkasa. \nTu osiwiałego w swoim zawodzie subiekta pchnął na twardy foteli\nstanąwszy przed nim z załamanymi rękoma, jak zrozpaczony Germont przed Violettą,\nrzekł: \n- Wiesz pan co... Wiedziałem, że po moim wyjeździe stąd interes\nsię rozprzęgnie; alem nie przypuszczał, że tak prędko... No, bo że pannie siedzisz w\nsklepie, mniejsza: dziury nie będzie. Ale jakie ten stary głupstwa wyrabia, to przecie\nskandal!... \nZdawało się; że panu Ignacemu brwi posuną się ze zdziwienia na\nwierzch czoła. \n- Przepraszam!... - zawołał podnosząc się z fotelu. \nAle Mraczewski zmusił go do siedzenia. \n\n- Przepra... \n\n- Już tylko niech się pan nie odzywa! - przerwał mu pachnący młody\nczłowiek. - Pan wie, co się dzieje?... Suzin dziś na noc jedzie do Berlina zobaczyć\nBismarcka, a potem - do Paryża na wystawę. Koniecznie, słyszy pan?... koniecznie\nnamawia Wokulskiego, ażeby z nim jechał. I ten dur... \n- Panie Mraczewski!... Kto pana ośmielił... \n- Ja już z natury jestem śmiały, a Wokulski wariat!... Dziś dopiero\ndowiedziałem się prawdy... Pan wie, ile stary mógłby zarobić na tym interesie w\nParyżu z Suzinem?... Nie dziesięć, ale pięćdziesiąt tysięcy rubli, panie Rzecki!...\nI ten osioł nie tylko że nie chce dziś jechać, ale jeszcze mówi, że - nie wie, kiedy\npojedzie. On nie wie, a Suzin może czekać z tą sprawą najwyżej kilka dni. \n- Cóż Suzin?... - cicho spytał naprawdę zmieszany pan Ignacy. \n- Suzin?... Jest zły, a co gorsza - rozżalony. Mówi, że Stanisław\nPiotrowicz już nie ten, co był, że gardzi nim..: słowem, awantura!... Pięćdziesiąt\ntysięcy rubli zysku i darmo podróż. No, niech pan sam powie, czy w tych warunkach nawet\nświęty Stanisław Kostka nie pojechałby do Paryża?... \n- Z pewnością! - mruknął pan Ignacy. - Gdzież Stach... to jest,\npan Wokulski? - dodał podnosząc się z fotelu. \n- Jest w pańskim mieszkaniu i pisze tam rachunki dla Suzina. Zobaczysz\npan; co stracicie przez ten figiel. \nDrzwi gabinetu uchyliły się i stanął w nich Klejn z listem w ręku.\n\n- Przyniósł lokaj Łęckich do starego - rzekł. - Może pan mu odda,\nbo dziś, bestia, czegoś taki zły... \nPan Ignacy wziął do rąk bladoniebieską kopertę ozdobioną\nwizerunkiem niezapominajek, lecz wahał się, czy ma iść. Tymczasem Mraczewski spojrzał\nmu przez ramię na adres. \n- List od Belci - zawołał - jestem w domu!... - I śmiejąc się\nwybiegł z gabinetu. \n\"Do diabła! - mruknął pan Ignacy - czyżby te wszystkie plotki\nmiały być prawdą?... Więc on dla niej wydaje na kupno kamienicy dziewięćdziesiąt\ntysięcy i traci na Suzinie pięćdziesiąt?... Razem sto czterdzieści tysięcy rubli...\nA ten powóz, a te wyścigi, a te ofiary na cele dobroczynne?... A... a ten Rossi,\nktóremu tak gorąco przypatruje się panna Łęcka jak Żyd dziesięciorgu\nprzykazaniom?... Ehe!... schowam ja do kieszeni ceremonie...\" Zapiął marynarkę na\nguzik pod szyją, wyprostował się i poszedł z listem do swego mieszkania. W tej chwili\ndopiero zauważył, że mu trochę skrzypią buty, i poczuł niejaką ulgę. W mieszkaniu\npana Ignacego nad stosem papierów siedział Wokulski bez surduta i kamizelki i pisał. \n- Aha!... - zawołał podnosząc głowę na widok Rzeckiego.- Nie\ngniewasz się, że ci tu gospodaruję jak u siebie? \n- Pryncypał robi ceremonie!... - odezwał się z przekąsem pan\nIgnacy. - Jest tu list od... tych... od Łęckich... \nWokulski spojrzał na adres, gorączkowo rozerwał kopertę i\nczytał... czytał... Raz, drugi i trzeci przeczytał list. Rzecki coś przewracał w\nswoim biurku, a spostrzegłszy, że jego przyjaciel skończył już czytanie i zamyślony\noparł głowę na ręku, rzekł suchym tonem: \n\n- Jedziesz dziś do Paryża z Suzinem? \n- Ani myślę. \n- Słyszałem, że to jakiś wielki interes... Pięćdziesiąt tysięcy\nrubli... \nWokulski milczał. \n- Więc jedziesz jutro albo pojutrze, bo podobno Suzin ma na twój\nprzyjazd zaczekać parę dni? - Nie wiem jeszcze, kiedy pojadę. \n- To źle, Stachu. Pięćdziesiąt tysięcy rubli to majątek; szkoda\ngo stracić... Jeżeli dowiedzą się, że wypuściłeś z rąk taką sposobność... \n- Powiedzą, żem zwariował - przerwał mu Wokulski.\nZnowu zamilkł i nagle odezwał się:\n- A gdybym miał do spełnienia ważniejszy obowiązek aniżeli\nzyskanie pięćdziesięciu tysięcy?... - Polityczny? - spytał cicho Rzecki z trwogą w\noczach, ale i z uśmiechem na ustach. \nWokulski podał mu list.\n- Czytaj - rzekł. - Przekonasz się że są rzeczy lepsze od polityki.\nPan Ignacy z niejakim wahaniem wziął list do ręki, lecz na powtórny\nrozkaz Wokulskiego przeczytał: \n\"Wieniec jest prześliczny i już z góry w imieniu Rossiego\ndziękuję panu za ten podarunek. Nieporównane jest to dyskretne rozmieszczenie\nszmaragdów między złotymi listkami. Musi Pan koniecznie przyjechać do nas, jutro na\nobiad, ażebyśmy się naradzili nad pożegnaniem Rossiego, a także nad naszą podróżą\ndo Paryża. Wczoraj papo powiedział mi, że jedziemy najdalej za tydzień. Naturalnie\njedziemy razem, gdyż bez miłego Pańskiego towarzystwa podróż straciłaby dla mnie\npołowę wartości. A więc do widzenia.\nIzabela Łęcka\" \n- Nie rozumiem - rzekł pan Ignacy, obojętnie rzucając list na\nstół. - Dla przyjemności podróżowania z panną Łęcką, a choćby radzenia nad\nprezentami dla... dla jej ulubieńców nie rzuca się w błoto pięćdziesięciu\ntysięcy... jeżeli nie więcej... \nWokulski powstał z kanapy i oparłszy się obu rękoma na stole,\nzapytał: - A gdyby mi się podobało rzucić dla niej cały majątek w błoto, to co?.. \nŻyły nabrzmiały mu na czole, gors koszuli gorączkowo falował na\npiersiach. W oczach zapalały mu się i gasły te same iskry, jakie już widział Rzecki w\nchwili pojedynku z baronem.\n- To co?.. - powtórzył Wokulski. \n- To nic - odpowiedział spokojnie Rzecki. - Przyznałbym tylko, że\nomyliłem się, nie wiem już który raz w życiu... \n\n- Na czym? \n\n- Dziś na tobie. Myślałem, że człowiek, który naraża się na\nśmierci... na plotki dla zdobycia majątku, ma jakieś ogólniejsze cele... \n- A dajcież mi raz spokój z tym waszym ogółem!... - wykrzyknął\nWokulski uderzając pięścią w stół. - Co ja robiłem dla niego, o tym wiem, ale...\ncóż on zrobił dla mnie!... Więc nigdy nie skończą się wymagania ofiar, które mi\nnie dały żadnych praw?... Chcę nareszcie raz coś zrobić dla samego siebie... Uszami\nwylewają mi się frazesy, których nikt nie wypełnia... Własne szczęście - to dziś\nmój obowiązek... inaczej...w łeb bym sobie palnął, gdybym już nic nie widział dla\nsiebie oprócz jakichś fantastycznych ciężarów. Tysiące próżnują, a jeden\nwzględem nich ma obowiązki!... Czy słyszano coś potworniejszego?... \n- A owacje dla Rossiego to nie ciężar? - spytał pan Ignacy. \n- Nie robię ich dla Rossiego. \n- Tylko dla dogodzenia kobiecie... wiem... Ze wszystkich kas\noszczędności ta jest najmniej pewną - odparł Rzecki. \n- Jesteś nieostrożny!... - syknął Wokulski. \n- Powiedz - byłem... Tobie się zdaje, że dopiero ty wynalazłeś\nmiłość. Znam i ja ją, bah!... Przez kilka lat kochałem się jak półgłówek, a\ntymczasem moja Heloiza romansowała z innymi. Boże mój!... ile mnie kosztowała każda\nwymiana spojrzeń, które chwytałem w przelocie... W końcu w moich oczach wymieniano\nnawet uściski... Wierz mi, Stachu, ja nie jestem tak naiwny, jak myślą. Wiele w życiu\nwidziałem i doszedłem do wniosku, że my wkładamy zbyt dużo serca w zabawę nazywaną\nmiłością \n- Mówisz tak, bo j e j nie znasz - wtrącił pochmurnie Wokulski. \n- Każda jest wyjątkową, dopóki nam karku nie nadkręci. Prawda, że\nnie znam t e j, ale znam inne. Ażeby nad kobietami odnosić wielkie zwycięstwa, trzeba\nbyć w miarę impertynentem i w miarę bezczelnym: dwie zalety, których ty nie posiadasz.\nI dlatego ostrzegam cię: niedużo ryzykuj, bo zostaniesz zdystansowany, jeżeli już nie\nzostałeś. Nigdym do ciebie o tych rzeczach nie mówił, prawda? nawet nie wyglądam na\npodobną filozofię... Ale czuję, że grozi ci niebezpieczeństwo, więc powtarzam:\nstrzeż się! i w podłej zabawie nie angażuj serca, bo ci je w asystencji lada chłystka\noplują. A w tym wypadku, mówię ci, człowiek doznaje tak przykrych wrażeń, że... Bodajbyś ich lepiej nie...\ndoczekał!... \nWokulski siedząc na kanapie zaciskał pięści, ale milczał. W tej\nchwili zapukano do drzwi ukazał się Lisiecki. \n- Pan Łęcki chce się z panem widzieć. Może tu wejść? - zapytał\nsubiekt. \n- Niech pan poprosi... - odparł Wokulski, śpiesznie wciągając\nkamizelkę i surdut. \nRzecki wstał z krzesła, smutno pokiwał głową i opuścił swoje\nmieszkanie. \n\"Myślałem, że jest źle - mruknął będąc już w sieni. -\nAlem nie myślał, że jest aż tak źle...\" \nLedwie Wokulski zdążył jako tako ogarnąć się, wszedł pan\nŁęcki, a za nim woźny sklepowy. Pan Tomasz miał oczy krwią nabiegłe i sine plamy na\npoliczkach. Rzucił się na fotel i oparłszy głowę na tylnej krawędzi, ciężko\ndyszał. Woźny stał w progu z zakłopotaną miną i przebierając palcami po metalowych\nguzikach swojej liberii czekał na rozkazy. \n- Wybacz, panie Stanisławie, ale... proszę cię wody z\ncytryną...wyszeptał pan Tomasz.\n- Sodowej wody, cytryny i cukru... Biegnij! - rzekł Wokulski do\nwoźnego. \nWoźny wyszedł zawadzając wielkimi guzami o\ndrzwi pokoju. \n\n- To nic - mówił pan Tomasz z uśmiechem. - Krótka szyja, upał i\nirytacja... Chwilę odpocznę... Zatrwożony Wokulski zdjął mu krawat i rozpiął\nkoszulę. Potem zlał ręcznik wodą kolońską, którą znalazł na biurku Rzeckiego, i z\nsynowską troskliwością wytarł choremu kark, twarz i głowę. \nPan Tomasz uścisnął mu rękę. \n- Już mi lepiej... Bóg zapłać... - a potem dodał półgłosem: -\npodobasz mi się w tej roli siostry miłosierdzia. Bela nie potrafiłaby zrobić\ndelikatniej... No, ona stworzona do tego, ażeby jej usługiwano... \nWoźny przyniósł syfon i cytryny. Wokulski przyrządził limoniadę i\nnapoił pana Tomasza, któremu stopniowo poczęły znikać sine plamy z policzków. \n- Idź do mego mieszkania - rzekł Wokulski do woźnego - i każ\nzaprząc konie. Niech zajedzie przed sklep. \n- Kochany... kochany jesteś... - mówił pan Tomasz, mocno ściskając\ngo za rękę i z wdzięcznością spoglądając na niego zaczerwienionymi oczyma. - Nie\nprzywykłem do podobnej troskliwości, ponieważ Belcia nie zna się na tych rzeczach. \n\nNieumiejętność panny\nIzabeli w opiekowaniu się chorymi w przykry sposób uderzyła Wokulskiego. Ale tylko na\nchwilę. Powoli pan Tomasz zupełnie odzyskał siły. Obfity pot wystąpił na czoło,\ngłos wzmocnił się i tylko sieć czerwonych żyłek na oczach świadczyła jeszcze o\nminionym ataku. Przeszedł się nawet po pokoju, przeciągnął się i zaczął: \n- A... nie masz pojęcia, panie Stanisławie, jak się dziś\nzirytowałem. Czy dasz wiarę? dom mój sprzedano za dziewięćdziesiąt tysięcy!... \nWokulski drgnął. \n- Byłem pewny - mówił pan Łęcki - że wezmę choć ze sto\ndziesięć tysięcy... Już na sali słyszałem dokoła siebie głosy, że kamienica warta\nsto dwadzieścia... Ale cóż - zapragnął kupić ją Żyd, podły lichwiarz, ten\nSzlangbaum... Porozumiał się z konkurentami, a kto wie, czy i nie z moim adwokatem, i -\nstraciłem dwadzieścia albo trzydzieści tysięcy... \nTeraz Wokulski wyglądał na apoplektyka, ale milczał. \n- A tak rachowałem - prawił pan Łęcki - że od pięćdziesięciu\ntysięcy dasz mi z dziesięć tysięcy rocznie. Na utrzymanie domu wychodzi mi sześć do\nośmiu tysięcy, więc za resztę moglibyśmy z Belą co roku wyjeżdżać za granicę.\nObiecałem nawet dziecku, że za tydzień pojedziemy do Paryża... Akurat!... Sześć\ntysięcy rubli ledwie wystarczą na nędzne istnienie, a o podróżach ani myśleć...\nNikczemny Żyd...Nikczemne społeczeństwo, które tak ulega lichwiarzom, że nie śmie z\nnimi walczyć nawet przy licytacji... A co mnie najwięcej boli, powiem ci, to\nokoliczność, że za tym nędznym Szlangbaumem może ukrywać się jaki chrześcijanin,\nnawet arystokrata... \n\nGłos znowu zaczął mu się stłumiać i znowu na twarz wystąpiło\nsinawe zabarwienie. Usiadł i napił się wody.\n- Podli!... podli!.. - szeptał. \n- Niech się pan uspokoi - rzekł Wokulski. - Ile mi pan da gotówką? \n- Prosiłem adwokata naszego księcia (bo mój adwokat to łajdak),\nażeby odebrał należną mi sumę i tobie doręczył ją, panie Stanisławie...Razem\ntrzydzieści tysięcy. A że obiecujesz mi od nich dwadzieścia procent, więc mam sześć\ntysięcy rubli rocznie na całe utrzymanie. Nędza... ruina!... \n- Sumę pańską - odpowiedział Wokuĺski - mogę umieścić w lepszym\ninteresie. Będzie pan miał dziesięć tysięcy rocznie... \n\n- Co mówisz?... \n\n- Tak. Trafia mi się wyjątkowa okazja... \nPan Tomasz zerwał się z fotelu. \n- Zbawco... dobrodzieju!... - mówił wzruszonym głosem. - Jesteś\nnajszlachetniejszym z ludzi... Ale - dodał cofając się i rozkładając ręce - czy\ntylko ty nie stracisz?... \n- Ja?... Przecież jestem kupcem. \n- Kupiec!... Także mi mów!... - zawołał pan Tomasz: - Dzięki tobie\nprzekonałem się, że wyraz kupiec jest dziś synonimem wielkoduszności, delikatności,\nbohaterstwa... zacny!... \nI rzucił mu się na szyję, omal nie płacząc. Wokulski po raz trzeci\nusadowił go na fotelu, a w tej chwili zapukano do drzwi. \n- Proszę. \nWszedł Henryk Szlangbaum, blady, z błyskawicami w oczach. Stanął\nprzed panem Tomaszem i kłaniając mu się rzekł: \n- Panie - ja jestem Szlangbaum, właśnie syn tego \"podłego\"\nlichwiarza, na którego pan tyle wymyślał w sklepie przy moich kolegach i gościach... \n- Panie... nie wiedziałem... wszelką satysfakcję jestem gotów...a\nnajpierwej - przepraszam... Byłem bardzo zirytowany... - mówił wzruszony pan Tomasz. \nSzlangbaum uspokoił się. \n- Proszę pana - odparł - zamiast dawać mi satysfakcję, niech pan\nposłucha, co powiem. Dlaczego mój ojciec kupił pański dom? o tona dziś mniejsza. Że\nzaś pana nie oszukał - dam stanowczy dowód. Ojciec natychmiast odstąpi panu ten dom za\ndziewięćdziesiąt tysięcy...Więcej powiem - wybuchnął - nabywca odda go panu za\nsiedemdziesiąt... \n- Henryku!... - wtrącił Wokulski. \n- Już skończyłem. Żegnam pana - odpowiedział Szlangbaum i nisko\nukłoniwszy się panu Tomaszowi wyszedł z pokoju. \n- Co za przykra farsa! - odezwał się po chwili pan Tomasz. -Istotnie,\nwypowiedziałem w sklepie parę gorzkich wyrazów o starym Szlangbaumie, ale pod słowem,\nnie wiedziałem, że jego syn tu jest... Zwróci mi dom za siedemdziesiąt tysięcy, za\nktóry dal dziewięćdziesiąt... Paradny!... Cóż ty na to, panie Stanisławie?..\n- Może dom naprawdę wart tylko dziewięćdziesiąt... - nieśmiało\nodpowiedział Wokulski. Pan Tomasz zaczął zapinać na sobie odzież i krawat. \n- Dziękuję ci, panie Stanisławie - mówił - i za pomoc, i za\nzajęcie się moimi interesami... Co za farsa z tym Szlangbaumem!... Ale... ale... Belcia\nprosi cię jutro na obiad... Pieniądze odbierz od adwokata naszego księcia, a co do\nprocentu, który będziesz łaskaw... \n- Wypłacę go natychmiast z góry za pół roku. \n- Bardzo ci wdzięczny jestem - ciągnął pan Tomasz całując go w\noba policzki. - No, do widzenia zatem, do jutra... A nie zapomnij o obiedzie... \n\nWokulski wyprowadził go\nprzez podwórze do bramy, gdzie już czekał powóz. \n- Straszny upał! - mówił pan Tomasz, z trudnością przy pomocy\nWokulskiego siadając do powozu. - Cóż znowu za farsa z tymi Żydami?... Dał\ndziewięćdziesiąt tysięcy; a gotów odstąpić za siedemdziesiąt... Pocieszne...\nsłowo honoru!... \nKonie ruszyły w stronę Alei Ujazdowskiej. W drodze do domu pan Tomasz\nbył odurzony. Nie czuł upału, tylko ogólne osłabienie i szum w uszach. Chwilami\nzdawało mu się, że każdym okiem widzi inaczej albo że obydwoma widzi gorzej. Oparł\nsię w rogu powozu chwiejąc się za każdym silniejszym ruchem jak pijany. \nMyśli i uczucia plątały mu się w dziwny sposób. Czasem wyobrażał\nsobie, że jest otoczony siecią intryg, z której wydobyć go może tylko Wokulski. To\nznowu, że jest ciężko chory i że tylko Wokulski pielęgnować by go potrafił. To\nznowu, że umrze zostawiając zubożałą i od wszystkich opuszczoną córkę, którą\nzaopiekować by się mógł tylko Wokulski. A nareszcie pomyślał, że dobrze jest mieć\nwłasny powóz, tak lekko niosący jak ten, którym jedzie - i - że gdyby poprosił\nWokulskiego, on zrobiłby mu z niego prezent. \n\"Straszny upał!\" - mruknął pan Tomasz.\nKonie stanęły przed domem, pan Tomasz wysiadł i nawet nie kiwnąwszy\ngłową stangretowi poszedł na górę. Ledwie wlókł ociężałe nogi, a gdy znalazł\nsię w swym gabinecie, padł na fotel w kapeluszu i tak siedział parę minut ku\nnajwyższemu zdumieniu służącego, który uznała za stosowne poprosić panienkę. \n- Musiał dobrze pójść interes - rzekł do panny Izabeli - bo\njaśnie pan coś... jakby trochę tego... Panna Izabela, która mimo pozornego chłodu z\nnajwiększą niecierpliwością oczekiwała na powrót ojca i rezultat licytacji domu,\nposzła do gabinetu o tyle szybko, o ile można to było pogodzić z zasadami\nprzyzwoitości. Zawsze bowiem pamiętała, że pannie z jej nazwiskiem nie wolno zdradzać\nżywszych uczuć, nawet wobec bankructwa. Pomimo przecież jej panowania nad sobą\nMikołaj poznał (z silnych wypieków na twarzy), że jest wzruszona, i jeszcze raz dodał\npółgłosem: \n- O! dobrze musiał pójść interes, bo jaśnie pan... tego... Panna\nIzabela zmarszczyła piękne czoło i zatrzasnęła za sobą drzwi gabinetu. Jej ojciec\nwciąż siedział w kapeluszu na głowie. \n- Cóż, ojcze? - spytała z odcienim niesmaku, patrząc w jego\nczerwone oczy. \n- Nieszczęście... ruina!... - odparł pan Tomasz z trudem zdejmując\nkapelusz. - Straciłem trzydzieści tysięcy rubli... \nPanna Izabela pobladła i usiadła na skórzanym szezlongu. \n- Podły Żyd, lichwiarz, odstraszył konkurentów, przekupił adwokata\ni... \n- Więc już nic nie mamy?... - szepnęła. - Jak to nic?... Mamy\ntrzydzieści tysięcy rubli, a od nich dziesięć tysięcy rubli procentu... Zacny ten\nWokulski!... Nie miałem pojęcia o podobnej szlachetności... A gdybyś wiedziała. jak\non mnie dziś pielęgnował... \n- Dlaczego pielęgnował?... \n- Miałem mały atak z gorąca i irytacji... \n- Jaki atak?.. - Krew uderzyła mi do głowy... ale to już\nprzeszło... Podły Żyd...no, ale Wokulski - powiadam ci, że to coś nadludzkiego. \nZaczął płakać. \n- Papo, co tobie?... Ja poszlę po doktora.... - zawołała panna\nIzabela klękając przed fotelem. \n- Nic, nic... uspokój się... Pomyślałem tylko, że gdybym umarł,\nWokulski jest jedynym człowiekiem, któremu mogłabyś zaufać... \n- Nie rozumiem... - Chciałaś powiedzieć: nie poznajesz mnie,\nprawda?... Dziwi cięto, że twój los mógłbym powierzyć kupcowi?... Ale widzisz...\nkiedy w nieszczęściu jedni sprzysięgli się przeciw nam, inni opuścili nas, on\npospieszył z pomocą, a może mi nawet życie uratował... My, apoplektycy, niekiedy\nbardzo blisko ocieramy się o śmierć... Więc gdy mnie cucił, pomyślałem, kto by się\ntobą uczciwie zaopiekował? Bo nie Joasia ani Hortensja, ani nikt... Tylko majętne\nsieroty znajdują opiekunów... \nPanna Izabela spostrzegłszy, że ojciec stopniowo odzyskuje siły i\nwładzę nad sobą, powstała z klęczek i usiadła na szezlongu. \n- Zatem, ojcze, jakąż rolę przeznaczasz temu panu? - spytała\nchłodno. \n- Rolę? powtórzył przypatrując się jej uważnie. \n- Rolę...doradcy... przyjaciela domu... opiekuna... Opiekuna tego\nmająteczku, jaki by ci pozostał... \n- O, pod tym względem ja go już dawniej oceniłam. Jest to człowiek\nenergiczny i przywiązany do nas... Zresztą mniejsza z tym - dodała po chwili. - Jakże\npapo skończył z kamienicą? \n- Mówię ci jak. Łotr Żyd dał dziewięćdziesiąt tysięcy, więc\nnam zostało trzydzieści. A że poczciwy Wokulski będzie mi płacił od tej sumy\ndziesięć tysięcy... Trzydzieści trzy procent, wyobraź sobie. - Jak to trzydzieści\ntrzy? - przerwała panna Izabela. - Dziesięć tysięcy to dziesięć procent... \n- Ale gdzież znowu! Dziesięć od trzydziestu to znaczy trzydzieści\ntrzy procent. Wszakże procent znaczy: pro centum - \"za sto\", rozumiesz? \n- Nie rozumiem - odpowiedziała panna Izabela potrząsając głową. \n- Rozumiem, że dziesięć to znaczy dziesięć; ale. jeżeli w języku\nkupieckim dziesięć nazywa się trzydzieści trzy, to niech i tak będzie. \n- Widzisz, że nie rozumiesz. Zaraz wyjaśniłbym ci to, ale - takim\nznużony, że się trochę prześpię... \n- Może posłać po doktora? - spytała panna Izabela podnosząc się z\nsiedzenia. - Boże uchowaj!... - zawołał pan Tomasz i zatrząsł rękoma. - Niechbym\nsię tylko wdał w doktorów, a z pewnością bym nie żył... \nPanna Izabela nie nalegała dłużej; ucałowała ojca w rękę i w\nczoło i poszła do swego buduaru, głęboko zadumana. \nNiepokój trapiący ją od kilku dni: jak się skończy licytacja?\nopuścił ją tak, że śladu nie zostało po nim. Więc mają jeszcze dziesięć tysięcy\nrubli rocznie i trzydzieści tysięcy rubli gotówką?... Zatem pojadą na wystawę\nparyską, potem może do Szwajcarii, a na zimę znowu do Paryża. Nie!... Na zimę wrócą\ndo Warszawy, ażeby znowu otworzyć dom. I jeżeli znajdzie się jaki majętny człowiek,\nniestary i niebrzydki (jak na przykład baron albo marszałek... br!...), wreszcie nie\nparweniusz i niegłupi... (No, głupi może sobie być; w ich towarzystwie mądrym jest\ntylko Ochocki, a i to dziwak!) Jeżeli znajdzie się taki epuzer - panna Izabela zdecyduje\nsię ostatecznie... \n\"Wyborny jest papa z tym Wokulskim!\" - myślała panna\nIzabela chodząc tam i na powrót po swoim gabinecie. \nWokulski moim opiekunem!... Wokulski może być bardzo dobrym doradcą,\nplenipotentem, zresztą opiekunem majątku... Ale tytuł opiekuna może nosić tylko\nksiążę, zresztą nasz kuzyn i dawny przyjaciel rodziny ...\" \nWciąż chodziła po pokoju tam i na powrót ze skrzyżowanymi na\npiersiach rękoma i nagle przyszło jej na myśl: skąd ojciec tak dziś rozczulił się\nnad Wokulskim?... Jaką czarodziejską siłą ten człowiek pozyskawszy całe jej\notoczenie obecnie zdobył już ostatnią pozycję, ojca!... Ojciec, pan Tomasz Łęcki,\npłakał... On, z którego oczu od śmierci matki nie stoczyła się ani jedna łza... \n\"Muszę jednak przyznać, że jest to bardzo dobry człowiek -\nrzekła w sobie. - Rossi nie byłby tak zadowolony z Warszawy, gdyby nie troskliwość\nWokulskiego. No, ależ moim opiekunem, nawet w razie nieszczęścia, nie będzie... Co do\nmajątku, owszem, niech nim rządzi; ale opiekunem!... Ojciec musi być ogromnie\nosłabiony, jeżeli wpadł na podobną kombinację...\" Około szóstej wieczorem\npanna Izabela będąc w salonie usłyszała dzwonek w przedpokoju, a potem niecierpliwy\ngłos Mikołaja: \n- Mówiłem: jutro przyjść, bo dziś pan chory. \n- Co ja zrobię, kiedy pan jak ma pieniądze, to jest chory, a jak jest\nzdrów, to nie ma pieniędzy?... - odpowiedział inny głos nieco zacinający z żydowska.\n\nW tej chwili rozległ się w przedpokoju szelest kobiecej sukni i\nwbiegła panna Florentyna mówiąc: \n- Cicho!.. na Boga, cicho!... Niech pan Szpigelman przyjdzie\njutro...Przecież pan Szpigelman wie, że są pieniądze... \n- Właśnie ja dlatego dzisiaj przychodzę już trzeci raz. A jutro\nprzyjdą inni i ja znów będę czekał... Krew uderzyła do głowy pannie Izabeli, która\nnie zdając sobie sprawy z tego, co robi, nagle weszła do przedpokoju. \n- Co to jest?... - zapytała panny Florentyny. \nMikołaj wzruszył ramionami i na palcach wyszedł do kuchni. \n- To ja jestem, panno hrabianko... Dawid Szpigelman - odpowiedział\nniewielki człowiek z czarnym zarostem i w czarnych okularach.- Ja do pana hrabiego\nprzyszedłem na mały interes... - Kochana Belu... - odezwała się panna Florentyna\nchcąc wyprowadzić kuzynkę. \nAle panna Izabela wyrwała się jej z rąk i zobaczywszy, że gabinet\nojca jest wolny, kazała tam wejść Szpigelmanowi. \n- Zastanów się, Belu, co robisz?... - upominała ją panna\nFlorentyna. \n- Chcę raz dowiedzieć się prawdy - rzekła panna Izabela. \nZamknęła drzwi gabinetu, siadła na fotelu i patrząc w okulary\nSzpigelmanowi zapytała: \n\n- Jaki interes ma pan do mego ojca? \n\n- Przepraszam pannę hrabiankę - odpowiedział przybysz kłaniając\nsię - to jest bardzo mały interes. Ja tylko chcę odebrać moje pieniądze... \n\n- Ile? \n\n- Zbierze się może z osiemset rubli... \n- Dostanie pan jutro. \n\n- Przepraszam pannę hrabiankę, ale ja już od pół roku co tydzień\ndostaję same tylko jutro, a nie widzę ani procentu, ani kapitału. \nPanna Izabela poczuła brak oddechu i ściskanie serca. Wnet jednakże\nzapanowała nad sobą. \n- Pan wiesz, że ojciec mój odbiera trzydzieści tysięcy rubli...\nPrócz tego (mówiła, sama nie wiedząc dlaczego!) będziemy mieli dziesięć tysięcy\nrocznie... Pańska sumka przepaść nie może, chyba pan rozumie... \n- Skąd dziesięć?... - spytał Żyd i zuchwale podniósł głowę \n- Jak to skąd? - odparła oburzona. - Procent od naszego majątku. \n- Od trzydziestu tysięcy?... - wtrącił Żyd z uśmiechem, myśląc,\nże chcą go wyprowadzić w pole. \n\n- Tak. \n\n- Przepraszam pannę hrabiankę - ironicznie odparł Szpigelman - ja\ndawno robię pieniędzmi, ale takiego procentu nigdy nie widziałem. Od trzydziestu\ntysięcy pan hrabia może mieć trzy tysiące, i jeszcze na bardzo niepewnej hipotece. Ale\nco mnie do tego... Mój interes jest, żebym ja odebrał moje pieniądze. Bo jak jutro\nprzyjdą inni, to oni znowu będą lepsi od Dawida Szpigelmana, a jak pan hrabia resztę\nodda na procent, to ja będę musiał czekać rok... \nPanna Izabela zerwała się z fotelu. \n- Więc ja pana zapewniam, że jutro dostaniesz pieniądze! -\nzawołała patrząc na niego z pogardą. \n- Słowo? - spytał Żyd delektując się w duszy jej pięknością. \n- Słowo daję, że jutro będziecie wszyscy spłaceni... Wszyscy, i to\nco do grosza!... \nŻyd ukłonił się do ziemi i cofając się tyłem, opuścił gabinet.\n\n- Zobaczę, jak panna hrabianka dotrzyma słowa... - rzekł na\nodchodnym. \nStary Mikołaj znowu był w przedpokoju i z taką gracją otworzył\ndrzwi Szpigelmanowi, że ten już z sieni zawołał: \n- Co się pan tak rozbijasz, panie kamerdyner?... \nBlada z gniewu panna Izabela biegła do sypialni ojca. Zastąpiła jej\ndrogę panna Florentyna. \n- Dajże spokój, Belciu - mówiła składając ręce - ojciec taki\nchory... \n- Zapewniłam tego człowieka, że wszystkie długi będą spłacone, i\nmuszą być spłacone... Choćbyśmy mieli nie jechać do Paryża... \nWłaśnie pan Tomasz w pantoflach i bez surduta z wolna przechadzał\nsię po sypialni, kiedy weszła córka. Spostrzegła, że ojciec wygląda bardzo mizernie,\nże ma obwisłe ramiona, obwisłe siwe wąsy, obwisłe powieki i jest pochylony jak\nstarzec; ale uwagi te powstrzymały ją tylko od wybuchu, nie zaś od załatwienia\ninteresu. \n- Przepraszam cię, Belu, że mnie widzisz w takim negliżu... Cóż\nsię stało?... \n- Nic, ojcze - odparła hamując się. - Był tu jakiś Żyd...\n- Ach, pewnie ten Szpigelman... Dokuczliwa bestia jak komar w lesie!...\n- zawołał pan Tomasz chwytając się za głowę. - Niech jutro przyjdzie... \n- Właśnie przyjdzie, on i... inni... \n- Dobrze... bardzo dobrze... Dawno już myślałem załatwić ich...No,\nchwała Bogu, że ochłodziło się chociaż trochę... \nPanna Izabela była zdumiona spokojem ojca i jego złym wyglądem.\nZdawało się, że od południa przybyło mu kilka lat wieku. Usiadła na krześle i\noglądając się po sypialni spytała jakby od niechcenia: \n- Dużo im papo winien? \n- Niewiele... drobiazg... parę tysięcy rubli... \n- To są te pieniądze, o których mówiła ciotka, że je ktoś w\nmarcu wykupił?.. \nPan Łęcki stanął na środku pokoju i strzeliwszy palcami zawołał:\n\n- A bodajże cię!... O tamtych na śmierć zapomniałem... \n- Zatem mamy więcej długów niż parę tysięcy?... - Tak... tak...\nTrochę więcej... Myślę, że pięć do sześciu tysięcy... Poproszę poczciwego\nWokulskiego, to mi to załatwi... \nPanna Izabela mimo woli wstrząsnęła się. \n- Szpigelman mówił - rzekła po chwili - że od naszej sumy nie\nmożna mieć dziesięciu tysięcy rubli procentu. Najwyżej trzy tysiące, i to na niepewnej hipotece... \n\n- Ma rację - na hipotece, ale przecież handel to nie hipoteka...\nHandel może dać trzydzieści od trzydziestu... Ale... a skąd Szpigelman wie o naszym\nprocencie? - spytał pan Tomasz zamyśliwszy się nieco. \n- Ja mu powiedziałam niechcący... - tłomaczyła się zarumieniona\npanna Izabela. \n- Szkoda, żeś mu to powiedziała... wielka szkoda!... o takich\nrzeczach lepiej nie mówić... \n- Czy to co złego? - szepnęła. \n- Złego?... No, nic złego, mój Boże... Ale zawsze lepiej, gdy\nludzie nie znają ani wysokości, ani źródła dochodów... Baron, wreszcie sam\nmarszałek nie mieliby reputacji milionerów i filantropów, gdyby znano wszystkie ich\nsekreta... \n- Dlaczegóż to, ojcze?... - Dziecko jeszcze jesteś - mówił nieco\nzakłopotany pan Tomasz - jesteś idealistka, więc... mogłoby cię to zrazić do nich...\nAle masz przecie rozum. Baron, widzisz, utrzymuje jakąś spółkę z lichwiarzami, a\nfortuna marszałka urosła głównie ze szczęśliwych pogorzeli, no... i trochę z handlu\nbydłem w czasie wojny sewastopolskiej... \n\n- Więc tacy są moi konkurenci?... - szepnęła panna Izabela. \n- To nic nie znaczy, Belu!... Mają pieniądze i duży kredyt, a to\ngłówna rzecz - uspakajał ją pan Tomasz.\nPanna Izabela potrząsnęła głową, jakby chcąc odpędzić przykre\nmyśli. \n- Więc my, papo, już nie pojedziemy do Paryża... \n\n- Dlaczego, moje dziecko, dlaczego?... \n\n- Jeżeli papo zapłaci pięć albo sześć tysięcy tym Żydom... \n- O to się nie lękaj. Poproszę Wokulskiego, ażeby wystarał mi się\no taką sumę na sześć albo na siedem procent, i będziemy płacili na jej rzecz jakieś\nczterysta rubli rocznie. No, a mamy przecie dziesięć tysięcy. \nPanna Izabela zwiesiła głowę i cicho przebierając palcami po stole,\ndumała. \n- Czy ty, ojcze - rzekła po namyśle - nie obawiasz się\nWokulskiego?... \n- Ja?... - krzyknął pan Tomasz i pięściami uderzył się w piersi.\n- Ja obawiam się Joasi, Hortensji, nawet naszego księcia i zresztą ich wszystkich\nrazem, ale nie Wokulskiego. Gdybyś widziała, jak on dziś obcierał mnie wodą\nkolońską... A z jaką trwogą patrzył na mnie!... To najszlachetniejszy człowiek,\njakiego spotkałem w życiu... On nie dba o pieniądze, interesów na mnie robić nie\nmoże, ale dba o moją przyjaźń... Bóg mi go zesłał, i jeszcze w chwili, w której...\nw której zaczynam czuć starość, a może śmierć... \nI powiedziawszy to pan Tomasz zaczął mrugać powiekami, z których\nznowu spadło mu kilka łez. \n- Papo, ty jesteś chory!... - zawołała przestraszona panna Izabela. \n- Nie, nie!... To upał, irytacja, a nade wszystko... żal do ludzi.\nPomyśl tylko: był kto u nas dzisiaj?... Nikt, bo myślą, żeśmy już wszystko\nstracili... Joanna boi się, żebym od niej nie pożyczył na jutrzejszy obiad...To samo\nbaron i książę... Jeszcze baron dowiedziawszy się, że zostało nam trzydzieści\ntysięcy, przyjdzie tu... dla ciebie. Bo pomyśli, że choćby się z tobą ożenił bez\nposagu, to jednak nie będzie potrzebował wydawać pieniędzy na mnie... Ale uspokój\nsię: gdy usłyszą, że mamy dziesięć tysięcy rubli rocznie, wrócą tu wszyscy, a ty\nznowu będziesz jak dawniej królowała w twoim salonie... Boże, jaki ja dziś jestem zdenerwowany!... - mówił pan Tomasz\nobcierając załzawione oczy.\n- Ja poszlę po doktora, papo?... \nOjciec zamyślił się. \n- To już jutro, jutro... do jutra może mi samo przejdzie... \nW tej chwili rozległo się pukanie do drzwi. \n- Kto tam?... Co tam?... - zapytał pan Tomasz. \n- Pani hrabina przyjechała - odpowiedział z korytarza głos panny\nFlorentyny. \n- Joasia?!... - zawołał pan Tomasz z radosnym zdziwieniem. -Wyjdźże\ndo niej, Belciu... Muszę się trochę ogarnąć... No, no!... Założę się, że już\nwie o trzydziestu tysiącach... Wyjdźże, Belu... Mikołaj!... \nZaczął kręcić się po sypialni szukając rozmaitych części\nubrania, a tymczasem panna Izabela wyszła do ciotki już oczekującej na nią w salonie. \nZobaczywszy pannę Izabelę hrabina pochwyciła ją w objęcia. \n- Jakiż Bóg dobry - zawołała - że zesłał wam tyle szczęścia I\nCóż to, podobno Tomasz wziął za kamienicę dziewięćdziesiąt tysięcy, i twój posag\nocalony?... Nigdy bym nie przypuszczała. \n- Ojciec, ciociu, spodziewał się wziąć więcej i tylko jakiś Żyd,\nnowonabywca, odstręczył konkurentów - odpowiedziała trochę urażona panna Izabela. \n- Ach, moje dziecko, że też nie przekonałaś się jeszcze o\nniepraktyczności ojca. On może wyobrażać sobie, że dom wart był miliony, a ja swoją\ndrogą wiem od ludzi kompetentnych, że co najwyżej wart jest siedemdziesiąt parę\ntysięcy. Przecież co dzień od kilku dni sprzedają się kamienice z licytacji, wiadomo,\njakie są i co za nie płacą. Zresztą niema o czym mówić; ojciec niech wyobraża\nsobie, że go oszukano, a ty, Belu, módl się za zdrowie tego Żyda, który dał wam\ndziewięćdziesiąt tysięcy... Ale a propos: wiesz, że Kazio Starski wrócił?... \nSilny rumieniec wystąpił na twarz panny Izabeli. \n- Kiedy? skąd?... - zapytała zmieszana. \n- Obecnie z Anglii, dokąd przyjechał prosto z Chin. Zawsze piękny i\nobecnie jedzie do babki, która zdaje się, odda mu majątek. \n- To w sąsiedztwie cioci? - Właśnie o tym chcę mówić. Ogromnie\ndopytywał się o ciebie, a ja będąc przekonana, że już chyba wyleczyłaś się ze\nswych kaprysów, radziłam mu, ażeby was jutro odwiedził. \n- Jak to dobrze!... - zawołała uradowana. panna Izabela. \n- A widzisz!... - odpowiedziała hrabina całując ją. - Ciotka zawsze\no tobie myśli. Dla ciebie jest to wyborna partia, którą tym łatwiej będzie zrobić,\nże Tomasz ma kapitalik, który powinien mu wystarczyć, a Kazio coś słyszał o zapisie\nciotki Hortensji dla ciebie. No, przypuszczam, że Starski jest trochę zadłużony. W\nkażdym razie to, co mu zostanie z majątku babki, z tym, co ty możesz wziąć po\nHortensji, powinno by wam na jakiś czas wystarczyć. A później zobaczymy. On ma jeszcze\nstryja, ty masz mnie, więc wasze dzieci nie doznają biedy. \nPanna Izabela w milczeniu ucałowała ręce ciotki. W tej chwili była\ntak piękna, że hrabina schwyciwszy ją w objęcia pociągnęła do lustra i śmiejąc\nsię rzekła: \n- No, proszę cię, tylko mi jutro tak wyglądaj, a przekonasz się,\nże w sercu Kazia odnowią się zabliźnione rany... Choć szkoda, żeś go wtedy\nodrzuciła!... Mielibyście dziś ze sto albo i sto pięćdziesiąt tysięcy rubli\nwięcej... Wyobrażam sobie, że ten biedny chłopak z rozpaczy musiał bardzo wydawać\npieniądze. Ale, ale... - dodała hrabina - czy prawda, że chcecie jechać z ojcem do\nParyża?.. \n\n- Mamy zamiar. \n\n- Proszę cię, Belu - upominała ją ciotka - tego nie rób. Ja\nwłaśnie chcę wam zaproponować, ażebyście u mnie spędzili tę resztkę lata. I\nmusisz to zrobić, choćby ze względu na Starskiego. Pojmujesz, że młody chłopak na\nwsi będzie się nudził, będzie marzył... Możecie widywać się co dzień, a w takich\nwarunkach najłatwiej będzie przywiązać go, a nawet... zobowiązać... \nPanna Izabela zarumieniła się mocniej niż poprzednio i spuściła\npiękną głowę. \n- Ciociu! - szepnęła. \n- Ach, moje dziecko, tylko nie baw się ze mną w dyplomatkę. Panna w\ntwoim wieku już powinna wyjść za mąż, a nade wszystko nie powtarzać dawnych\nbłędów. Kazio jest wyborną partią: nieprędko sprzykrzy ci się, no... a gdyby się\nsprzykrzył, to... już będzie mężem i na wiele rzeczy musi być pobłażliwym, tak jak\ni ty dla niego. Gdzież ojciec? \n- Ojciec trochę niezdrów... \n- Wielki Boże!... Chyba zanadto wzruszyło go niespodziewane\nszczęście... \n- Ojciec właśnie zachorował z gniewu na tego Żyda... \n- On wiecznie w złudzeniach! - odparła hrabina podnosząc się z\nkanapy. - Wstąpię do niego na chwilę i pogadam o waszych wakacjach. Co zaś do ciebie,\nBelu, spodziewam się, że potrafisz skorzystać z czasu. \nPo półgodzinnej, poufałej konwersacji z panem Tomaszem hrabina\npożegnała siostrzenicę, jeszcze raz polecając jej Starskiego. \nOkoło dziewiątej pan Tomasz, wbrew zwyczajowi, poszedł spać, a\npanna Izabela wezwała do swego pokoju na rozmowę kuzynkę Florentynę. \n- Wiesz, Floro - rzekła siadając w półleżącej pozycji na\nszezlongu - powrócił Kazio Starski i jutro ma być u nas. \n- Aaa!... - szepnęła panna Florentyna, jakby wypadek ten był już\njej wiadomy. - Wiec nie gniewa się?... - spytała akcentując ostatni frazes. \n- Zapewne... Zresztą nie wiem... - uśmiechnęła się panna Izabela.\n- Ciotka mówi, że jest bardzo piękny... \n- I zadłużony... Ale cóż to szkodzi. Kto dzisiaj nie ma długów! \n- Cóż byś powiedziała, Floro, gdybym...\n- Gdybyś za niego wyszła?... Naturalnie, powinszowałabym wam obojgu.\nAle co na to powie baron, marszałek, Ochocki, a nade wszystko... Wokulski?... \nPanna Izabela podniosła się gwałtownie. \n- Moja droga, skądże znowu przychodzi ci do głowy ten...\nWokulski?... \n- Nie mnie on przychodzi do głowy - odparła panna Florentyna skubiąc\ntaśmę swego stanika - tylko przypominam sobie, coś mi mówiła jeszcze w kwietniu...\nże ten człowiek od roku ścigał cię spojrzeniami, że osacza cię ze wszystkich stron... \n\nPanna Izabela roześmiała się. \n- Ach, pamiętam!... Rzeczywiście, tak mi się wówczas zdawało...\nDziś jednak, kiedym go poznała trochę lepiej, widzę, że nie należy do tej kategorii\nludzi, których można się lękać. Uwielbia mię po cichu, to prawda! ależ tak samo\nbędzie mnie uwielbiał nawet wówczas, gdybym wyszła za... za mąż... Wielbicielom\ntego, co Wokulski, gatunku wystarcza spojrzenie, uścisk ręki... \n- Czy jesteś tego pewna? \n- Najzupełniej. Zresztą przekonałam się, że to, co wydawało mi\nsię sidłami z jego strony, jest tylko interesem. Ojciec pożycza mu trzydzieści\ntysięcy rubli i kto wie, czy wszystkie jego zabiegi nie do tego były skierowane... \n- A jeżeli jest inaczej? - zapytała panna Florentyna, ciągle bawiąc\nsię obszyciem swego stanika. - Moja droga, dajże spokój! - oburzyła się panna\nIzabela. - Co ci na tym zależy, ażeby psuć mi humor? \n- Tyś to powiedziała, że c i ludzie umieją cierpliwie czekać,\nusidlać, nawet wszystko ryzykować i łamać... \n\n- Ale nie Wokulski. \n- Przypomnij sobie barona. \n- Baron obraził go\npublicznie. \n- A ciebie przeprosił. \n- Ach, Floro, proszę cię, nie dręcz mnie!... - wybuchnęła panna\nIzabela. - Gwałtem chcesz zrobić demona z kupczyka, może dlatego, że... tyle\nstraciliśmy na kamienicy... że ojciec jest chory i że... Starski wrócił.... \nPanna Florentyna zrobiła gest, jakby chcąc jeszcze coś powiedzieć,\nale pohamowała się. \n- Dobranoc, Belu - rzekła. - Może teraz masz rację... \nI wyszła. \nPrzez całą noc śnił się pannie Izabeli Starski jako mąż, Rossi\njako pierwszy platoniczny kochanek, Ochocki jako drugi, a Wokulski jako plenipotent ich\nmajątku. Dopiero około dziesiątej rano obudziła ją panna Florentyna donosząc, że\nprzyszedł Szpigelman i jeszcze jeden Żyd. \n- Szpigelman?... Ach, prawda!... Zapomniałam o nim. Powiedz mu, niech\nprzyjdzie później... Czy papo wstał? \n- Wstał od godziny. Mówiłam mu właśnie o Żydach, a on prosi cię,\nażebyś napisała list do Wokulskiego.... \n\n- Po co?...\n\n- Żeby był łaskaw przyjść do nas w południe i uregulować\nrachunki tych Żydów. \n- Prawda, że Wokulski ma nasze pieniądze - rzekła panna Izabela. -\nAle mnie pisać o tym do niego nie wypada. Napisz ty, Floro, w imieniu ojca... O, tu jest\npapier, na moim biurku... \nPanna Florentyna napisała żądany list, a tymczasem panna Izabela\nzaczęła się ubierać. Wiadomość o Żydach zrobiła na niej wrażenie zimnej wody, a\nmyśl o Wokulskim zaniepokoiła ją. \n\"Więc my naprawdę nie możemy obejść się bez tego\nczłowieka?... mówiła w duszy. - No, jeżeli ma nasze pieniądze, to naturalnie musi\nspłacać nasze długi...\" \n\n- Bardzo go proś -\nrzekła do panny Florentyny - ażeby przyjechał jak najśpieszniej... Bo gdyby tych\nobrzydliwych Żydów zastał u nas Starski... \n- Zna on ich dawniej aniżeli my - szepnęła Flora. \n- W każdym razie byłoby to okropne. Ty nie wiesz, jakim tonem\nprzemawiał do mnie wczoraj ten... ten... \n- Szpigelman - wtrąciła panna Florentyna. - O, to zuchwały Żyd... \nZapieczętowała list i wyszła z nim do przedpokoju, ażeby wyprawić\nczekających tam Żydów. Panna Izabela uklękła przed alabastrowym posążkiem Matki\nBoskiej błagając ją, ażeby posłaniec zastał Wokulskiego w domu i ażeby Starski nie\nspotkał się u nich z Żydami. Alabastrowa Matka Boska wysłuchała próśb panny\nIzabeli; w godzinę bowiem, przy śniadaniu, Mikołaj doręczył jej trzy listy. Jeden\nbył od ciotki hrabiny. Zawiadamiała w nim, że dziś między drugą i trzecią przyjdą\ndo jej ojca lekarze na konsylium, że Kazio Starski wyjeżdża przed wieczorem i że może\nwpaść do nich lada chwilę. \n\"Pamiętajże; droga Belciu - kończyła ciotka - postępować\ntak, ażeby chłopiec myślał o tobie przez drogę i na wsi, dokąd wy z ojcem za kilka\ndni musicie przyjechać. Ja już urządziłam się w ten sposób, że ani w Warszawie nie\nwidział żadnej panny, ani na wsi nie spotka (prócz ciebie, duszko) żadnej innej\nkobiety. Chyba poczciwą swoją babkę prezesową i jej mało interesujące wnuczki.\"\n\nPanna Izabela lekko skrzywiła usta; nie podobał jej się ten nacisk. \n- Ciotka tak mnie proteguje - rzekła do panny Florentyny - jakbym już\nstraciła wszelką nadzieję... Nie podoba mi się to!... \n\nI w jej duszy nieco przyćmił\nsię wizerunek pięknego Kazia Starskiego. \nDrugi list był od Wokulskiego, który donosił, że będzie służyć\no godzinie pierwszej. \n- Na którą kazałaś przyjść Żydom, Floro? - spytała panna\nIzabela. \n- Na pierwszą. \n- Chwała Bogu! Byle o tej porze nie wpadł do nas Starski - rzekła\npanna Izabela biorąc do ręki trzeci list. \n- Jakiś znajomy mi charakter? - dodała. - Czyje to pismo, Floro?... \n- Czy nie poznajesz? - odpowiedziała panna Florentyna spojrzawszy na\nkopertę. - Krzeszowskiej... \n\nRumieniec gniewu\nwystąpił na twarz panny Izabeli. \n- Ach, prawda!... - zawołała rzucając list na stół. - Proszę\ncię, Floro, odeszlij jej to i dopisz na wierzchu: \"nieczytane...\" Czego ona od\nnas chce, ta szkaradna kobieta!... \n- Łatwo możesz się dowiedzieć - szepnęła panna Florentyna. - Nie,\nnie i... nie!... Nie chcę żadnych listów od tej nieznośnej baby... Pewnie znowu jakaś\nszykana, bo ona nic innego nie pisuje...Proszę cię, Floro, natychmiast odeszlij ten list\ni... albo zresztą zobacz, co pisze... Ostatni raz przyjmę jej bazgraninę... \nPanna Florentyna powoli otworzyła kopertę i zaczęła czytać.\nStopniowo na jej obliczu ciekawość ustąpiła miejsca zdziwieniu, a potem zmieszaniu. \n- Nie wypada mi tego czytać - szepnęła oddając list pannie Izabeli.\n\n\"Droga panno Izabelo! pisała baronowa. - Wyznaję, że\ndotychczasowym postępowaniem mogłam zasłużyć na niechęć Pani i ściągnąć na\nsiebie gniew miłosiernego Boga, który tak troskliwie opiekuje się Wami. Dlatego cofam\nwszystko, upokarzam się przed Tobą, droga Pani, i błagam, ażebyś mi przebaczyła. Bo\nczy nie jest dowód łaski Nieba nad Wami, choćby w zesłaniu Wam tego Wokulskiego?\nCzłowiek ułomny jak inni stał się narzędziem Najwyższej Ręki, ażeby mnie ukarać,\na Was wynagrodzić. Nie dość bowiem, że ranił mi w pojedynku męża (któremu\nrównież niech Bóg przebaczy wszystkie podłości, jakich się względem mnie\ndopuścił), ale jeszcze nabył kamienicę, w której zgasło moje ukochane dziecko, i\npewnie każe sobie płacić duże komorne. Wy zaś nie tylko patrzycie na moje klęski,\nale jeszcze zyskaliście\ndwadzieścia tysięcy rubli więcej, niż była warta kamienica.\nW zamian za moją skruchę, droga Pani, racz wyrobić u W-go\nWokulskiego (który nie wiem, za co gniewa się na mnie), ażeby mi prolongował kontrakt\nna dalsze lata i nie wypędzał przesadnymi żądaniami z domu, gdzie moja jedyna córka\nskończyła życie. Należy to jednak robić ostrożnie, gdyż W-ny Wokulski z\nniewiadomych mi powodów nie życzy sobie, ażeby o jego nabytku mówiono. Nie tylko,\nzamiast sam kupić kamienicę (jak uczciwy człowiek), podstawił lichwiarza, Szlangbauma,\nale jeszcze, ażeby nadpłacić dwadzieścia tysięcy rubli nad moją sumę, sprowadził\ndo sądu fałszywych licytantów. Dlaczego tak tajemniczo postępuje? lepiej niż ja\nmusicie Wy wiedzieć, drodzy Państwo, którzy podobno umieściliście u niego swój\nkapitalik. Mały on jest, ale przy łasce bożej (która tak oczywiście czuwa nad Wami) i\nznanej obrotność W-go Wokulskiego przyniesie zapewne procent, który wynagrodzi Państwu\ngorycze ich dotychczasowego położenia. Polecając siebie sercu drogiej Pani, a nasze obustronne stosunki niezawodnej\nsprawiedliwości boskiej, pozostaję zawsze wierną, choć pogardzaną ich kuzynką i\nuniżoną sługą.\n\nKrzeszowska\"\n\nCzytając panna Izabela była blada jak papier. Podniosła się od\nstołu, zwinęła list i podniosła rękę, jakby z zamiarem rzucenia go komuś w oczy.\nNagle, zdjęta strachem, chciała gdzieś uciec czy kogoś zawołać; lecz w tej chwili\nopamiętała się i poszła do ojca. \n\nPan Łęcki w pantoflach i płóciennym szlafroku leżał na kanapie i\nczytał \"Kuriera\". Bardzo czule przywitał się z córką, a gdy usiadła,\nuważnie przypatrzył się jej i rzekł: \n- Czy światło złe w tym pokoju, czy mi się zdaje, że panienka jest\nnie w humorze?... \n- Jestem trochę rozstrojona. \n- Właśnie uważam, ale to z gorąca. A powinnaś dziś - dodał\ngrożąc jej z uśmiechem - powinnaś dziś, figlarko, dobrze wyglądać, bo ten Kazio,\njak mówiła mi wczoraj ciotka, jest do wzięcia... Panna Izabela milczała, ojciec\nprawił dalej: \n- Prawda, że chłopak trochę zbałamucony ciągłym lataniem po\nświęcie, trochę zadłużony, ale - młody, przystojny, no i szalał za tobą. Joasia ma\nnadzieję, że prezesowa utrzyma go na wsi przez parę tygodni, a reszta należy już do\nciebie... I wiesz, może by to było nieźle?...Nazwisko piękne... fortuna jakoś zlepi\nsię z różnych kawałków... Przy tym człowiek światowy, bywalec, nawet rodzaj\nbohatera, jeżeli to prawda, że opłynął kulę ziemską... \n- Miałam list od Krzeszowskiej - przerwała mu panna Izabela. - Oo?...\ncóż pisze ta wariatka? - Pisze, że nasz dom kupił nie Szlangbaum, ale Wokulski i że\nza pomocą podstawionych licytantów dał za niego o dwadzieścia tysięcy rubli więcej,\naniżeli wart. \nMówiąc to zdławionym głosem, patrzyła z trwogą na ojca; obawiała\nsię jakiegoś wybuchu. Ale pan Tomasz uniósł się tylko na kanapie i strzeliwszy\npalcami zawołał: \n- Czekaj!... czekaj ... wiesz, że to może być prawda... \n- Jak to! - zerwała się z krzesła panna Izabela. - Więc on\nśmiałby nam darować dwadzieścia tysięcy, a ojciec mówi o tym tak spokojnie?..\n- Mówię spokojnie, bo gdybym zaczekał ze sprzedażą, wziąłbym nie\ndziewięćdziesiąt, ale sto dwadzieścia tysięcy... \n- Ależ czekać nie mogliśmy, skoro kamienicę puszczono na\nlicytację... \n- Toteż że nie mogliśmy czekać, straciliśmy, a Wokulski zyska,\ngdyż może czekać. Panna Izabela po tej uwadze nieco uspokoiła się. \n- Więc papo nie uznaje w tym żadnego dobrodziejstwa z jego strony! Bo\nwczoraj mówił papo o Wokulskim w taki sposób, jakby czuł, że jest przez niego\noplątany... \n- Cha! cha! cha!..: - roześmiał się pan Tomasz - Cudowna jesteś...\nnieoceniona. Wczoraj byłem trochę rozstrojony, nawet bardzo i... coś...coś...\nzaświtało mi w głowie... Ale dzisiaj... Cha! cha! cha!... Niechże sobie wreszcie\nWokulski przepłaca kamienice. Od tego on kupiec, żeby wiedział, ile i za co płaci.\nStraci na jednym, zyska na drugim. - Ja, co najwyżej, mogę mu tego nie brać za złe,\nże staje do licytacji mego majątku... Chociaż miałbym prawo podejrzewać jakiś\nnieczysty interes takim na przykład... podstawianiu Szlangbauma... \nPanna Izabela serdecznie uściskała ojca. \n- Tak - rzekła - papo ma rację. Nie umiałam tylko zdać sobie z tego\nsprawy. Takie podstawienie Żydów przy kupnie najjaśniej dowodzi, że ten pan bawiąc\nsię w przyjaźń robi interesa... \n- Naturalnie! - potwierdził pan Tomasz. - Czyliżbyś nie miała\nrozumieć tak prostej rzeczy. Niezły to może człowiek, ale zawsze kupiec... kupiec!... \nW przedpokoju rozległo się mocne dzwonienie. \n- To pewnie on. Wyjdę, papo, i zostawię panów samych.\nOpuściła sypialnię ojca, lecz w przedpokoju, zamiast Wokulskiego,\nzobaczyła aż trzech Żydów, głośno rozprawiających z Mikołajem i panną\nFlorentyną. Uciekła do sali i przez myśl przebiegły jej wyrazy: \n\"Boże!... dlaczego on nie przychodzi...\" \nW sercu jej kipiała burza uczuć. Panna Izabela potakując zdaniom\nojca rozumiała jednak, że to nieprawda, co on mówi, że Wokulski nie zrobił na\nkamienicy interesu, ale stracił, i tylko dlatego, ażeby ich wydźwignąć z\nnajfatalniejszej pozycji. Lecz przyznając to, czuła nienawiść: \"Podły!\npodły!... - szeptała. - Jak on śmiał...\" \nTymczasem w przedpokoju Żydzi rozpoczęli formalną kłótnię z\npanną Florentyną. Oświadczyli, że nie ruszą się, dopóki nie dostaną pieniędzy,\nże panna hrabianka dała wczoraj słowo... A gdy Mikołaj otworzył im drzwi do sieni,\npoczęli mu wymyślać: \n- To jest rozbój! ... to oszustwo!... Pieniądze państwo umieją\nbrać i wtedy umieją gadać: mój kochany panie Dawid!... Ale jak przyjdzie... \n- A to co znaczy? - odezwał się w tej chwili nowy głos. \nŻydzi umilkli. \n\n- Co to jest?... Co pan tu robisz, panie Szpigelman?.. \n\nPanna Izabela poznała głos Wokulskiego. \n\n- Ja, nic... Padam do nóg\nwielmożnego pana... My tylko za interesem do pana hrabi... - tłumaczył się; zupełnie\ninnym tonem, przed chwilą hałaśliwy Szpigelman. \n- Kazali nam państwo dziś przyjść po pieniądze... - wtrącił inny\nŻyd. \n- Właśnie panna hrabianka wczoraj dała słowo, że będziemy dziś\nspłaceni wszyscy, i co do grosza... \n- Będziecie - przerwał Wokulski. - Jestem pełnomocnikiem pana\nŁęckiego i dziś, o szóstej, załatwię z wami rachunki w moim kantorze. \n- Nic nagłego... Po co się wielmożny pan ma tak śpieszyć... -\nodparł Szpigelman. \n- Proszę przyjść o szóstej do mnie, a Mikołaj niechaj tu żadnych\ninteresantów nie przyjmuje, kiedy pan chory. \n- Rozumiem, wielmożny panie!... A nasz pan czeka w pokoju sypialnym -\nodparł Mikołaj. \nGdy zaś Wokulski odszedł, powypychał Żydów za drzwi mówiąc: -\nPoszły parchy!... Won!... \n- Ny!... ny!... co się pan tak gniewa?... - mruczeli bardzo zmieszani\nŻydkowie. \nPan Tomasz przywitał Wokulskiego ze wzruszeniem; trochę drżały mu\nręce i trzęsła się głowa. \n- No, patrz - mówił - co wyrabiają ci Żydzi, te... te gałgany!...\nNachodzą dom... przestraszają mi córkę... . \n- Kazałem im przyjść o szóstej do mego kantoru i jeżeli pan\npozwoli, ureguluję rachunki. Duża to suma?... - zapytał Wokulski. \n- Drobiazg, prawie nic... Jakieś pięć do sześciu tysięcy rubli... \n- Pięć do sześciu?... - powtórzył Wokulski. - Oni trzej tyle mają\nu pana?... \n- Nie. Im jestem winien ze dwa tysiące, może trochę więcej... Ale,\npowiadam ci, panie Stanisławie (bo to cała awantura!), ktoś w marcu wykupił moje\ndawniejsze weksle. Kto? nie wiem; jednakże, na wszelki wypadek, chcę być przygotowany.\nWokulskiemu wyjaśniła się twarz. \n- Niech pan spłaca długi - odparł - w miarę zgłaszania się\nwierzycieli. Dziś zepchniemy tych, którzy mają późniejsze weksle. Więc to wyniesie\ndwa do trzech tysięcy?... \n- Tak, tak... No, ale proszę cię, panie Stanisławie, co za\nfatalność!...Ty wypłacasz mi za pół roku pięć tysięcy... Czy byłeś łaskaw\nprzynieść pieniądze? \n\n- Naturalnie. \n\n- Bardzo ci jestem wdzięczny. Cóż to jednak za fatalność, że\nwłaśnie w chwili, kiedy mamy z Belcią i... z tobą jechać do Paryża, Żydzi\nwydzierają mi dwa tysiące! Rozumie się, z Paryża nic. - Dlaczego? - rzekł Wokulski. -\nJa pokryję należność, a pan nie potrzebuje naruszać swego procentu. Śmiało możecie\npaństwo jechać do Paryża. \n- Nieoceniony!... - zawołał pan Tomasz rzucając mu się w objęcia.\nBo widzisz, mój drogi - dodał uspokoiwszy się - ja właśnie myślałem, czybyś nie\nmógł mi zaciągnąć gdzie pożyczki dla spłacenia żydowskich długów, tak... na...\nsiedem, sześć procent. \n\nWokulski uśmiechnął się z finansowej naiwności pana Tomasza. \n- Owszem - rzekł nie mogąc pohamować dobrego humoru - będzie pan\nmiał pożyczkę. Tym Żydom oddamy jakieś trzy tysiące rubli, a pan będzie płacił\nprocentu... Ileż pan chce? \n- Siedem... sześć... \n- Dobrze - mówił Wokulski - pan będzie płacił sto osiemdziesiąt\nrubli procentu, a kapitał zostanie nienaruszony. \nPan Tomasz, po raz już niewiadomo który, zaczął mrugać powiekami i\nznowu ukazały się łzy. \n- Zacny... szlachetny!... - mówił ściskając Wokulskiego. - Bóg\ncię zesłał... \n- Sądzi pan, że mogę robić inaczej?... - szepnął Wokulski.\nZapukano. \nWszedł Mikołaj i oznajmił lekarzy. \n- Aha!... - zawołał pan Tomasz - to siostra przysyła mi tych panów.\nMój Boże! nigdy się jeszcze nie leczyłem, a dziś... Proszę cię, panie Stanisławie,\nidź teraz do Beli... Mikołaj, zamelduj pana Wokulskiego panience. \n\"Oto jest moja nagroda... Moje życie!...\" - pomyślał\nWokulski idąc do Mikołajem. \nW przedpokoju spotkał lekarzy, obu znajomych sobie, i gorąco polecił\npana Tomasza ich opiece. W salonie czekała go panna Izabela. Była trochę blada, ale tym\npiękniejsza. Przywitał ją i rzekł wesoło: \n- Bardzo jestem szczęśliwy, że podobał się pani wieniec dla\nRossiego. \nZatrzymał się. Uderzył go szczególny wyraz twarzy panny Izabeli,\nktóra patrzyła na niego z lekkim zdziwieniem, jakby widziała go pierwszy raz w życiu. \nPrzez chwilę oboje milczeli, wreszcie panna Izabela strzepując jakiś\npyłek z popielatej sukni spytała: \n- Wszakże to pan kupił naszą kamienicę? - I przypatrywała mu się\nprzymrożonymi oczyma. Wokulski tak był zaskoczony, że w pierwszej chwili stracił\nmowę. Zdawało mu się, że w nim nagle zatrzymał się proces myślenia. Bladł i\nczerwienił się, a nareszcie odzyskawszy przytomność odparł przyciszonym głosem: \n- Tak, ja kupiłem. \n- Dlaczegóż pan podstawił Żyda do licytacji? \n- Dlaczego?... - powtórzył Wokulski patrząc na nią jak wylęknione\ndziecko. - Dlaczego?.. Jestem, widzi pani, kupcem i... takie uwięzienie kapitału\nmogłoby zaszkodzić memu kredytowi... \n- Pan już od dawna interesuje się naszymi sprawami. Zdaje się, że w\nkwietniu... tak, w kwietniu nabył pan nasz serwis?... - mówiła ciągle tym samym tonem\npanna Izabela. \nTen ton otrzeźwił Wokulskiego, który podniósł głowę i odparł\noschle: \n- Serwis państwa jest w każdej chwili do odebrania. \nTeraz panna Izabela spuściła oczy. Wokulski spostrzegł to i znowu\nzmieszał się. \n- Więc dlaczego pan to zrobił? - spytała cicho. - Dlaczego pan tak\nnas... prześladuje? \nMożna było myśleć, że rozpłacze się. Wokulski stracił wszelką\nwładzę nad sobą. \n- Ja państwa prześladuję!... - rzekł zmienionym głosem. - Czyliż\nznajdziecie sługę... nie... psa... wierniejszego ode mnie?... Od dwu lat o jednym tylko\nmyślę, ażeby usunąć wam z drogi każdą przeszkodę... \nW tej chwili zadzwoniono. Panna Izabela drgnęła, Wokulski umilkł.\nMikołaj otworzył drzwi do salonu i rzekł: \n\n- Pan Starski. \n\nJednocześnie ukazał się na progu mężczyzna średniego wzrostu,\nzręczny, śniady, z małymi faworytami i wąsikami, i bardzo nieznaczną łysiną. Miał\nfizjonomię na pół wesołą, na pół drwiącą i od razu zawołał: \n- Jakżem kontent, kuzynko, że cię znowu mogę przywitać!... \nPanna Izabela w milczeniu podała mu rękę; mocny rumieniec oblał jej\ntwarz, a w oczach zamigotało rozmarzenie. Wokulski cofnął się do bocznego stołu.\nPanna Izabela przedstawiła panów: - Pan... Wokulski... Pan Starski... \nNazwisko Wokulskiego było zaakcentowane w taki sposób, że Starski\nkiwnąwszy mu głową usiadł o kilka kroków, zwrócony bokiem. W odpowiedzi Wokulski\nusiadł przy małym stoliku pod ścianą i zaczął oglądać album. \n- Kuzynek podobno wraca z Chin? - spytała panna Izabela. \n- Teraz z Londynu i jeszcze ciągle myślę, że jestem w okręcie -\nodpowiedział Starski, dość wyraźnie kalecząc polszczyznę. \nPanna Izabela zaczęła mówić po angielsku. \n- Spodziewam się, że tym razem kuzynek zabawi w kraju dłużej? \n- To zależy - odparł również po angielsku Starski. \n- Kto jest ten?.. - dodał rzucając okiem na Wokulskiego. \n- Plenipotent mego ojca. Od czegóż to zależy?... \n- Myślę, że kuzynka nie potrzebuje się pytać - odpowiedział z\nuśmiechem młody człowiek. - To zależy - od hojności mojej babki... \n- A ładnie... spodziewałam się komplimentu pod moim adresem... \n- Podróżnicy nie mówią komplimentów, gdyż wiedzą, że pod\nkażdą szerokością jeograficzną komplimenta dyskredytują mężczyznę w oczach\nkobiet. - W Chinach zrobił kuzyn to odkrycie? - W Chinach, w Japonii, a nade wszystko w\nEuropie. \n- I myśli kuzyn stosować tę zasadę w Polsce?\n- Spróbuję i jeżeli pozwolisz, kuzynko, w twoim towarzystwie. Gdyż\npodobno mamy razem spędzić wakacje. Czy tak?.. \n\n- Tak przynajmniej chce ciotka i ojciec. Mnie się jednak nie uśmiecha\nto, że kuzyn ma zamiar sprawdzać swoje etnograficzne spostrzeżenia. \n- Byłby to tylko odwet z mojej strony. \n- Ach, więc walka?... - spytała panna Izabela. \n- Spłacanie dawnych długów często prowadzi do zgody. \nWokulski z taką uwagą przeglądał album, że żyły nabrzmialy mu na\nczole.\n- Ale zemsta nie prowadzi - odparła panna Izabela. \n- Nie zemsta, tylko przypomnienie, że jestem wierzycielem kuzynki. \n- Więc to ja mam spłacać dawne długi?.. - zaśmiała się panna\nlzabela. - A, kuzyn nic stracił czasu w podróży. \n- Wolałbym go nie stracić na wakacjach - rzekł Starski, znacząco\nspoglądając jej w oczy. \n- To będzie zależało od metody odwetu - odpowiedziała panna Izabela\ni znowu zarumieniła się. - Jaśnie pan prosi pana! - rzekł Mikołaj stając we drzwiach\nsalonu. \nRozmowa urwała się, Wokulski złożył album, wstał z krzesła i\nukłoniwszy się pannie Izabeli i Starskiemu, z wolna poszedł za służącym. \n\n- Ten pan nie rozumie po angielsku?... Czy on nie obrazi się, żeśmy z nim nie rozmawiali?... - spytał\nStarski. \n- O, nie - odpowiedziała panna Izabela. \n- Tym lepiej ; bo zdawało mi się, że nie był zadowolony z naszego\ntowarzystwa. \n- Toteż porzucił je - zakończyła niedbale panna Izabela. \n- Przynieś mi kapelusz z sali - rzekł do Mikołaja już w drugim\npokoju Wokulski. \nMikołaj zabrał kapelusz i zaniósł go do sypialni pana Tomasza. W\nprzedpokoju usłyszał, że Wokulski oburącz ściskając głowę szepnął: \n- Boże miłosierny!... \n\nGdy Wokulski wszedł do\npokoju pana Tomasza, lekarzy już nie było. \n- No i wyobraź sobie - zawołał pan Łęcki - co za\nfatalizm!...Konsylium zabroniło mi jechać do Paryża i pod karą śmierci kazało\nwynosić się na wieś. Na honor, nie wiem nawet, gdzie uciec przed tymi upałami... Ale i\nna ciebie także działają, bo jesteś zmieniony... Prawda, jakie to gorące\nmieszkanie?.. \n- O, tak. Może pozwoli pan - mówił Wokulski wydobywając z kieszeni\ngruby pakiet - że oddam pieniądze. \n\n- Ehe... doprawdy... \n\n- Tu jest pięć tysięcy rubli jako procent do połowy stycznia. Niech\npan z łaski swojej policzy. A tu jest kwit. \nPan Łęcki kilka razy porachował stos nowych sturublówek i podpisał\ndokument. Odłożywszy zaś pióro rzekł: \n- Dobrze, to jedno... A teraz co się tyczy długów... \n- Suma dwa do trzech tysięcy rubli, którą pan winien Żydom, dziś\nbędzie spłacona... \n- Ale ja, proszę cię, panie Stanisławie, nie chcę darmo... Proszę\ncię, ażebyś jak najskrupulatniej odtrącał sobie procent... \n- Sto dwadzieścia do stu osiemdziesięciu rubli rocznie. \n\n- Tak, tak... - potakiwał\npan Tomasz. - Ale... gdybym, ale...potrzebował jeszcze jakiej kwoty, to mam się do kogo\nudać u ciebie? \n- Drugą połowę procentu otrzyma pan w połowie stycznia - odparł\nWokulski. \n- O tym wiem. Ale widzisz, panie Stanisławie, gdybym tak potrzebował\njakiejś części mego kapitału... Nie darmo, pojmujesz... Chętnie zapłacę procent... \n- Szósty... - wtrącił Wokulski. \n\n- Tak, szósty... siódmy. \n\n- Nie, panie. Pański kapitał przynosi trzydzieści trzy procent\nrocznie, więc nie mogę go pożyczać na siedem... \n\n- Dobrze. W takim razie nie pozbawiaj się mego kapitału,\nale...Uważasz... może mi jednak coś wypaść... \n- Wycofać swój kapitał może pan nawet w połowie stycznia roku\nprzyszłego. \n- Boże uchowaj!... Ja mego kapitału nie odbiorę ci nawet za\ndziesięć lat... \n- Ale ja pański kapitał wziąłem tylko na rok... \n- Jak to?... Dlaczego?... - dziwił się pan Tomasz, coraz szerzej\notwierając oczy. \n- Dlatego, że nie wiem, co będzie od dziś za rok. Nie co roku\nzdarzają się wyjątkowo dobre interesa. \n\n- A propos -\nrzekł pan Tomasz po chwili przykrego zdumienia.- Co też mówią w mieście: że to ty,\npanie Wokulski, kupiłeś mój dom?... \n- Tak, panie, ja kupiłem pański dom. Ale przed upływem pół roku\nmogę go panu odstąpić na korzystnych warunkach. \nPan Łęcki poczuł rumieniec na twarzy. Nie chcąc jednak dawać za\nwygranę zapytał wielkopańskim tonem: \n- I ile byś też chciał odstępnego, panie Wokulski?... Nic. Oddam go\npanu za dziewięćdziesiąt tysięcy, a nawet... może taniej... \nPan Tomasz cofnął się, rozłożył ręce, następnie padł na swój\nwielki fotel i znowu kilka łez spłynęło mu po twarzy. \n- Doprawdy, panie Stanisławie - mówił, lekko łkając - widzę, że\nnajlepsze stosunki... mogą zepsuć pieniądze... Czy ja mam ci za złe, żeś kupił ten\ndom?... Czy ja robię ci wyrzuty?... Ty zaś przemawiasz do mnie tak, jakbyś się\nobraził. \n- Przepraszam pana - przerwał Wokulski. - Ale istotnie jestem trochę\nrozdrażniony... zapewne z gorąca... \n- O, z pewnością! - zawołał pan Tomasz powstając z fotelu i\nściskając go za rękę. - Więc... przebaczmy sobie nawzajem cierpkie słówka... Ja\nsię na ciebie nie gniewam, bo wiem... co to jest upał... \nWokulski pożegnał go i wstąpił do salonu. Starskiego już tam nie\nbyło, panna Izabela siedziała sama. Zobaczywszy go podniosła się; twarz jej była\npogodniejsza. \n- Pan wychodzi? - Właśnie chcę panią pożegnać. \n- A o Rossim nie zapomni pan? - rzekła ze słabym uśmiechem. \n- O, nie. Poproszę, ażeby mu oddano wieniec. \n- Pan sam go nie wręczy?... Dlaczegóż to?... - Dziś w nocy jadę do\nParyża - odpowiedział Wokulski. \n\nUkłonił się i wyszedł. \nPrzez chwilę panna Izabela stała zdumiona; następnie pobiegła do\npokoju ojca. \n- Co to znaczy, papo? Wokulski pożegnał się ze mną bardzo chłodno\ni powiedział, że - dziś w nocy wyjeżdża do Paryża. \n- Co?... co?... co?... - zawołał pan Tomasz chwytając się oburącz\nza głowę. - On z pewnością obraził się... \n- Ach... prawda!... Wspomniałam mu o kupnie naszej kamienicy... \n- Chryste!... i cóżeś ty zrobiła?... A... wszystko stracone...\nTeraz rozumiem... Naturalnie, że się obraził... No - dodał po chwili - ale kto mógł\nprzypuścić, że jest tak obraźliwy?... Taki sobie zwyczajny kupiec ...\n\n\n\n\nPOPRZEDNI ROZDZIAŁ\nSPIS TREŚCI\nNASTĘPNY ROZDZIAŁ"
}