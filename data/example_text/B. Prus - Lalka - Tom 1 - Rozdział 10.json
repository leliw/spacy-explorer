{
    "url": "https://literat.ug.edu.pl/lalka/0010.htm",
    "content": "<html>\n\n<head>\n<meta http-equiv=\"Content-Type\" content=\"text/html; charset=iso-8859-2\">\n<meta name=\"GENERATOR\" content=\"Microsoft FrontPage 3.0\">\n<title>Bolesław Prus: Lalka</title>\n</head>\n\n<body>\n\n<hr>\n\n<p align=\"center\"><strong>ROZDZIAŁ DZIESIĄTY:<br>\n<big><big>PAMIĘTNIK STAREGO SUBIEKTA</big></big></strong></p>\n\n<p>&nbsp;</p>\n\n<p><font size=\"4\">&quot;...Mamy tedy nowy sklep: pięć okien frontu, dwa magazyny,\nsiedmiu subiektów i szwajcara we drzwiach. Mamy jeszcze powóz błyszczący jak świeżo\nwyglancowane buty, parę kasztanowatych koni, furmana i lokaja - w liberii. I to wszystko\nspadło na nas w początkach maja, kiedy Anglia, Austria, a nawet skołatana Turcja\nuzbrajały się na łeb na szyję!</font></p>\n<font size=\"4\">\n\n<p>- Kochany Stasiu - mówiłem do Wokulskiego - wszyscy kupcy śmieją się, że tak\ndużo wydajemy w niepewnych czasach.</font></p>\n<font size=\"4\">\n\n<p>- Kochany Ignasiu - odpowiedział mi Wokulski - a my śmiać się będziemy ze\nwszystkich kupców, kiedy nadejdą czasy pewniejsze. Dziś właśnie jest pora do robienia\ninteresów.</font></p>\n<font size=\"4\">\n\n<p>- Ależ europejska wojna - mówię - wisi na włosku. W takim razie na pewno czeka nas\nbankructwo.</font></p>\n<font size=\"4\">\n\n<p>- Żartuj z wojny - odpowiada Staś. - Cały ten hałas uspokoi się za parę\nmiesięcy, a my tymczasem zdystansujemy wszystkich współzawodników.</font></p>\n<font size=\"4\">\n\n<p>No - i wojny nie ma. W naszym sklepie ruch jak na odpuście, do naszych składów\nzwożą i wywożą towary jak do młyna, a pieniądze płyną do kas nie gorzej od plew.\nKto by Stasia nie znał, powiedziałby, że to genialny kupiec; ale że ja go znam, więc\ncoraz częściej pytam się: na co to wszystko?... <i>Warum bast du denn das getan?...</i></p>\n\n<p>Prawda, że i mnie się w podobny sposób pytano. Czyżbym już był tak stary jak\nnieboszczka <i>Grossmutter</i> i nie rozumiał ani ducha czasu, ani intencji ludzi\nmłodszych ode mnie?... Ehe! tak źle nie jest...</font></p>\n<font size=\"4\">\n\n<p>Pamiętam, że kiedy Ludwik Napoleon (późniejszy cesarz Napoleon III) uciekł z\nwięzienia w roku 1846, zakotłowało się w całej Europie. Nikt nie wiedział, co\nbędzie. Ale wszyscy ludzie rozsądni przygotowywali się do czegoś, a wuj Raczek (pan\nRaczek ożenił się z moją ciotką) ciągle powtarzał:</font></p>\n<font size=\"4\">\n\n<p>- Mówiłem, że Bonapart wypłynie i piwa im nawarzy! Cała bieda w tym, że ja coś\nnie zdużam na nogi.</font></p>\n<font size=\"4\">\n\n<p>Rok 1846 i 1847 upłynęły w wielkim rozgardiaszu. Ukazywały się coraz to jakieś\npisemka, a znikali ludzie. Nieraz i ja myślałem: czy już nie pora wytknąć głowę na\nszerszy świat? A kiedy mnie ogarnęły wątpliwości i niepokoje, po zamknięciu sklepu\nszedłem do wuja Raczka i opowiadałem, co mnie trapi, prosząc, ażeby poradził mi jak\nojciec.</font></p>\n<font size=\"4\">\n\n<p>- Wiesz co - odpowiadał wuj uderzając się pięścią w chore kolano - poradzę ci\njak ojciec. Chcesz, mówię ci... to idź, a nie chcesz, mówię ci... to zostań...</font></p>\n<font size=\"4\">\n\n<p>Dopiero w lutym roku 1848, kiedy Ludwik Napoleon już był w Paryżu, ukazał mi się\njednej nocy nieboszczyk ojciec, tak, jak widziałem go w trumnie. Surdut zapięty pod\nszyję, kolczyk w uchu, wąs wyszwarcowany (zrobił mu to pan Domański, ażeby ojciec\nbyle jako nie wystąpił na boskim sądzie). Stanął we drzwiach mojej izdebki we front i\nrzekł tylko te słowa:</font></p>\n<font size=\"4\">\n\n<p>- Pamiętaj, wisusie, czegom cię uczył!...</font></p>\n<font size=\"4\">\n\n<p>&quot;Sen mara - Bóg wiara&quot;, myślałem przez kilka dni. Ale już sklep mi\nobrzydł. Nawet do śp. Małgosi Pfeifer straciłem skłonność i ciasno zrobiło mi się\nna Podwalu tak, żem nie mógł wytrzymać. Poszedłem znowu do wuja Raczka po radę.</font></p>\n<font size=\"4\">\n\n<p>Pamiętam, leżał akurat w łóżku nakryty pierzyną mojej ciotki i pił gorące\nziółka na poty. Gdy mu zaś opowiedziałem cały interes, rzekł:</font></p>\n<font size=\"4\">\n\n<p>- Wiesz co, poradzę ci jak ojciec. Chcesz - idź, nie chcesz - zostań. Ale ja, gdyby\nnie podłe moje nogi, dawno bym już był za granicą. Bo i twoja ciotka, mówię ci - tu\nzniżył głos - tak okrutnie miele jęzorem, że wolałbym, mówię ci, słuchać baterii\naustriackich armat aniżeli jej trajkotu. Co mi pomoże smarowaniem, to mi zepsuje\ngadaniem...A maszże pieniądze? - spytał po chwili.</font></p>\n<font size=\"4\">\n\n<p>- Znajdę z kilkaset złotych.</font></p>\n<font size=\"4\">\n\n<p>Wuj Raczek kazał zamknąć drzwi mieszkania (ciotki w domu nie było) i sięgnąwszy\npod poduszkę wydobył stamtąd klucz.</font></p>\n<font size=\"4\">\n\n<p>- Naści - rzekł - otwórz ten kufer skórą obity. Będzie tam na prawo skrzyneczka,\na w niej kieska. Podaj mi ją...</font></p>\n<font size=\"4\">\n\n<p>Wydobyłem kieskę grubą i ciężką. Wuj Raczek wziął ją do ręki i wzdychając\nodliczył piętnaście półimperiałów.</font></p>\n<font size=\"4\">\n\n<p>- Weź te pieniądze - mówił - na drogę i jeżeli masz jechać, to jedź... Dałbym\nci więcej, ale może i na mnie przyjść pora... Zresztą trzeba zostawić coś babie,\nżeby sobie w razie wypadku znalazła drugiego męża...</font></p>\n<font size=\"4\">\n\n<p>Pożegnaliśmy się płacząc. Wuj aż dźwignął się na łóżku i odwróciwszy mnie\ntwarzą do świecy, szepnął:</font></p>\n<font size=\"4\">\n\n<p>- Niech ci się jeszcze przypatrzę... Bo to, mówię ci, z tego balu nie każdy\nwraca... Wreszcie i ja sam jużem człek niedzisiejszy, a humory, mówię ci, zabijają\nprawie tak jak kule...</font></p>\n<font size=\"4\">\n\n<p>Wróciwszy do sklepu, mimo spóźnionej pory, rozmówiłem się z Janem Minclem\ndziękując mu za obowiązek i opiekę. Ponieważ od roku już gadaliśmy o tych rzeczach,\na on zawsze zachęcał mnie, ażebym szedł bić Niemców, więc zdawało mi się, że\nmój zamiar zrobi mu wielką przyjemność. Tymczasem Mincel jakoś posmutniał. Na drugi\ndzień wypłacił mi pieniądze, które miałem u niego, dał nawet gratyfikację,\nobiecał opiekować się pościelą i kufrem, na wypadek gdybym kiedy wrócił. Ale\nzwykła wojowniczość opuściła go i ani razu nie powtórzył swego ulubionego\nwykrzyknika:</font></p>\n<font size=\"4\">\n\n<p>- Ehej!... dałbym ja Szwabom, żebym tak nie miał sklepu...</font></p>\n<font size=\"4\">\n\n<p>Gdy zaś około dziesiątej wieczór, ubrany w półkożuszek i grube buty,\nuściskawszy go wziąłem za klamkę, ażeby opuścić izbę, w której tyle lat\nprzemieszkaliśmy razem, coś dziwnego stało się z Janem. Nagle zerwał się z krzesła\ni rozkrzyżowawszy ręce krzyknął:</font></p>\n<font size=\"4\">\n\n<p>- Świnia!... gdzie ty idziesz?...</font></p>\n<font size=\"4\">\n\n<p>A potem rzucił się na moje łóżko szlochając jak dzieciak.</font></p>\n<font size=\"4\">\n\n<p>Uciekłem. W sieni słabo oświetlonej olejnym kagankiem ktoś zastąpił mi drogę.\nAżem drgnął. Był to August Katz, odziany jak wypadało na marcową podróż.</font></p>\n<font size=\"4\">\n\n<p>- Co ty tu robisz. Auguście? - spytałem.</font></p>\n<font size=\"4\">\n\n<p>- Czekam na ciebie.</p>\n\n<p>Myślałem, że chce mnie odprowadzić; więc poszliśmy na plac Grzybowski w\nmilczeniu, bo Katz nigdy nic nie mówił. Fura żydowska, którą miałem jechać, była\njuż gotowa. Ucałowałem Katza, on mnie także. Wsiadłem... on za mną...</font></p>\n<font size=\"4\">\n\n<p>- Jedziemy razem - rzekł.</font></p>\n<font size=\"4\">\n\n<p>A potem, kiedy byliśmy już za Miłosną, dodał:</font></p>\n<font size=\"4\">\n\n<p>- Twardo i trzęsie, spać nie można.</font></p>\n<font size=\"4\">\n\n<p>Wspólna podróż trwała niespodziewanie długo, bo aż do października 1849 roku,\npamiętasz, Katz, niezapomniany przyjacielu? Pamiętasz te długie marsze na spiekocie,\nkiedy nieraz piliśmy wodę z kałuży; albo ten pochód przez bagno, w którym\nzamoczyliśmy ładunki ; albo te noclegi w lasach i na polach, kiedy jeden drugiemu\nspychał głowę z tornistra i ukradkiem ściągał płaszcz służący za wspólną\nkołdrę?... A pamiętasz tarte kartofle ze słoniną, które ugotowaliśmy we czterech w\nsekrecie przed całym oddziałem? Tylem razy jadał od tej pory kartofle, ale żadne nie\nsmakowały mi tak jak wówczas. Jeszcze dziś czuję ich zapach, ciepło pary buchającej\nz garnka i widzę ciebie, Katz, jak dla nietracenia czasu mówiłeś pacierz, jadłeś\nkartofle i zapalałeś fajkę u ogniska.</font></p>\n<font size=\"4\">\n\n<p>Ej! Katz, jeżeli w niebie nie ma węgierskiej piechoty i tartych kartofli,\nniepotrzebnieś się tam pospieszył.</font></p>\n<font size=\"4\">\n\n<p>A pamiętasz jeneralną bitwę, do której zawsze wzdychaliśmy odpoczywając po\npartyzanckiej strzelaninie? Ja bo nawet w grobie jej nie zapomnę, a jeżeli kiedyś\nzapyta mnie Pan Bóg, po com żył na świecie?... po to - odpowiem - ażeby trafić na\njeden taki dzień. Ty tylko rozumiesz mnie, Katz, bośmy to obaj widzieli. A niby na razie\nwydawało się - nic.</font></p>\n<font size=\"4\">\n\n<p>Na półtorej doby przedtem skupiła się nasza brygada pod jakąś wsią węgierską,\nktórej nazwy nie pamiętam. Fetowali nas aż miło. W winie, co prawda nie osobliwszym,\nmożna się było myć, a wieprzowina i papryka już nam tak zbrzydły, że człowiek nie\nwziąłby do ust tego paskudztwa, gdyby, rozumie się, miał co innego. A jaka muzyka, a\njakie dziewuchy!... Cyganie doskonale grają, a każda Węgierka istny proch. Kręciło\nsię ich, bestyjek, wszystkiego ze dwadzieścia, a jednak zrobiło się tak gorąco że\nnasi zakłuli i zarąbali trzech chłopów, a chłopi zabili nam drągami huzara.</font></p>\n<font size=\"4\">\n\n<p>I Bóg wie czym skończyłaby się tak pięknie rozpoczęta zabawa, gdyby w chwili\nnajwiększego tumultu nie zajechał do sztabu szlachcic czwórką koni okrytych pianą. W\nkilka minut później rozeszła się po wojsku wieść, że w pobliżu znajdują się\nwielkie masy Austriaków. Zatrąbiono do porządku, tumult ucichł, Węgierki znikły, a w\nszeregach zaczęto szeptać o jeneralnej bitwie.</p>\n\n<p>- Nareszcie!... - powiedziałeś do mnie.</font></p>\n<font size=\"4\">\n\n<p>Tej samej nocy posunęliśmy się o milę naprzód, w ciągu następnego dnia znowu o\nmilę. Co kilka godzin, a później nawet co godzinę przylatywały sztafety. Było to\ndowodem, że w pobliżu znajduje się nasz sztab korpuśny i że zanosi się na coś\ngrubego.</font></p>\n<font size=\"4\">\n\n<p>Tej nocy spaliśmy na gołym polu nie stawiając nawet w kozły broni. Zaś skoro świt\nruszyliśmy naprzód: szwadron kawalerii z dwoma lekkimi armatami, potem nasz batalion, a\npotem cała brygada z artylerią i furgonami, mając silne patrole po bokach. Sztafety\nprzylatywały już co pół godziny.</font></p>\n<font size=\"4\">\n\n<p>Gdy weszło słońce, zobaczyliśmy przy gościńcu pierwsze ślady nieprzyjaciela ;\nresztki słomy, wytlone ogniska, budynki rozebrane na opał. Następnie coraz częściej\nzaczęliśmy spotykać uciekających: szlachtę z rodzinami, duchownych rozmaitych\nwyznań, w końcu - chłopów i Cyganów. Na wszystkich twarzach malowała się trwoga;\nprawie każdy coś wykrzykiwał po węgiersku, wskazując rękoma za siebie.</font></p>\n<font size=\"4\">\n\n<p>Była blisko siódma, kiedy w stronie południowo-zachodniej huknął strzał armatni.\nPo szeregach przeleciał szmer:</font></p>\n<font size=\"4\">\n\n<p>- Oho! zaczyna się...</font></p>\n<font size=\"4\">\n\n<p>- Nie, to sygnał...</font></p>\n<font size=\"4\">\n\n<p>Padły znowu dwa strzały i znowu dwa. Jadący przed nami szwadron zatrzymał się ;\ndwie armaty i dwa jaszczyki galopem popędziły naprzód, kilku jezdnych pocwałowało na\nnajbliższe wzgórza. Stanęliśmy i przez chwilę zaległa taka cisza, że słychać\nbyło tętent siwej klaczy dopędzającego nas adiutanta. Przeleciała mimo, do huzarów,\ndysząc i prawie dotykając brzuchem ziemi.</font></p>\n<font size=\"4\">\n\n<p>Tym razem odezwało się bliżej i dalej kilkanaście armat; każdy strzał można\nbyło odróżnić.</p>\n\n<p>- Macają dystans! - odezwał się stary nasz major.</font></p>\n<font size=\"4\">\n\n<p>- Jest z piętnaście armat - mruknął Katz, który w podobnych chwilach stawał się\nrozmowniejszy. - A że my ciągniemy dwanaście, toż będzie bal!...</font></p>\n<font size=\"4\">\n\n<p>Major odwrócił się do nas na koniu i uśmiechnął się pod szpakowatym wąsem.\nzrozumiałem, co to znaczy, usłyszawszy całą gamę strzałów, jakby kto zagrał na\norganach.</font></p>\n<font size=\"4\">\n\n<p>- Jest więcej niż dwadzieścia - rzekłem do Katza.</font></p>\n<font size=\"4\">\n\n<p>- Osły!... - zaśmiał się kapitan i podciął swego konia.</font></p>\n<font size=\"4\">\n\n<p>Staliśmy na wzniesionym miejscu, skąd widać było idącą za nami brygadę.\nZaznaczał ją rudy obłok kurzu, ciągnący się wzdłuż gościńca ze dwie albo i trzy\nwiorsty.</font></p>\n<font size=\"4\">\n\n<p>- Straszna masa wojsk! - szepnąłem. - Gdzie się to pomieści!...</font></p>\n<font size=\"4\">\n\n<p>Odezwały się trąbki i nasz batalion rozłamał się na cztery kompanie uszykowane\nkolumnami obok siebie. Pierwsze plutony wysunęły się naprzód, my zostaliśmy w tyle.\nOdwróciłem głowę i zobaczyłem, że od głównego korpusu oddzieliły się jeszcze dwa\nbataliony; zeszły z gościńca i biegły pędem przez pola, jeden na prawo od nas, drugi\nna lewo. W mały kwadrans zrównały się z nami, przez drugi kwadrans wypoczęły i -\nruszyliśmy trzema batalionami naprzód, noga za nogą.</font></p>\n<font size=\"4\">\n\n<p>Tymczasem kanonada wzmogła się tak, że było słychać po dwa i po trzy strzały\nwybuchające jednocześnie. Co gorsze, spoza nich rozlegał się jakiś stłumiony\nodgłos, podobny do ciągłego grzmotu.</font></p>\n<font size=\"4\">\n\n<p>- Ile armat, kamracie? - spytałem po niemiecku idącego za mną podoficera.</font></p>\n<font size=\"4\">\n\n<p>- Chyba ze sto - odparł kręcąc głową. - Ale - dodał - porządnie prowadzą\ninteres, bo odezwały się wszystkie razem.</font></p>\n<font size=\"4\">\n\n<p>Zepchnięto nas z gościńca, którym w kilka minut później przejechały wolnym\nkłusem dwa szwadrony huzarów i cztery armaty z należącymi do nich jaszczykami. Idący\nze mną w szeregu poczęli żegnać się: &quot; W imię Ojca i Syna...&quot; - Ten i ów\npopił z manierki.</font></p>\n<font size=\"4\">\n\n<p>Na lewo od nas huk wzmagał się: pojedynczych strzałów już nie można było\nodróżnić. Nagle krzyknięto w przednich szeregach:</font></p>\n<font size=\"4\">\n\n<p>- Piechota!... piechota!...</p>\n\n<p>Machinalnie schwyciłem karabin na tuj myśląc, że pokazali się Austriacy. Ale przed\nnami oprócz wzgórza i rzadkich krzaków nie było nic. Natomiast na tle grzmotu armat,\nktóry prawie przestał nas interesować, usłyszałem jakiś trzask podobny do\nrzęsistego deszczu, tylko o wiele potężniejszy.</font></p>\n<font size=\"4\">\n\n<p>- Bitwa!... - zawołał ktoś na froncie przeciągłym głosem.</font></p>\n<font size=\"4\">\n\n<p>Uczułem, że mi na chwilę serce bić przestało, nie ze strachu, ale jakby w\nodpowiedzi na ten wyraz, który od dzieciństwa robił na mnie dziwne wrażenie.</font></p>\n<font size=\"4\">\n\n<p>W szeregach pomimo marszu zrobił się ruch. Częstowano się winem, oglądano broń,\nmówiono, że najdalej za pół godziny wejdziemy w ogień, a nade wszystko - w\ngrubiański sposób żartowano z Austriaków, którym nie wiodło się w tych czasach.\nKtoś zaczął gwizdać, inny nucił półgłosem ; stopniała nawet sztywna powaga\noficerów zamieniając się w koleżeńską zażyłość. Trzeba było dopiero komendy:\n&quot; Baczność i cisza!...&quot;, ażeby nas uspokoić.</p>\n\n<p>Umilkliśmy i wyrównały się nieco pogięte szeregi. Niebo było czyste, ledwie tu i\nówdzie bielił się nieruchomy obłok; na krzakach, które mijaliśmy, nie poruszał się\nżaden listek; nad polem, zarośniętym młodą trawą, nie odzywał się wystraszony\nskowronek. Słychać było tylko ciężkie stąpanie batalionu, szybki oddech ludzi,\nczasem szczęk uderzonych o siebie karabinów albo donośny głos majora, który jadąc\nprzodem, odzywał się do oficerów. A tam, na lewo, wściekały się stada armat i lał\ndeszcz karabinowych strzałów. Kto takiej burzy przy jasnym niebie nie słyszał, bracie\nKatz, ten nie zna się na muzyce!... Pamiętasz, jak nam wówczas dziwnie było na\nsercu?... Nie strach, ale tak coś jakby żal i ciekawość...</p>\n\n<p>Skrzydłowe bataliony oddalały się od nas coraz bardziej; wreszcie prawy zniknął za\nwzgórzami, a lewy o paręset sążni od nas dał nurka w szeroki parów i tylko kiedy\nniekiedy błysnęła fala jego bagnetów. Podzieli się gdzieś huzarzy i armaty, i\nciągnąca z tyłu rezerwa, i został sam nasz batalion, schodzący z jednego wzgórza,\nażeby wejść na drugie, jeszcze wyższe. Tylko od czasu do czasu z frontu, od tyłu albo\nz boków przeleciał jakiś jeździec z kartką albo z ustnym poleceniem od majora.\nPrawdziwy cud, że od tylu poleceń nie zamąciło mu się we łbie!</font></p>\n<font size=\"4\">\n\n<p>Nareszcie, już była blisko dziewiąta, weszliśmy na ostatnią wyniosłość\nporosłą gęstymi krzakami. Nowa komenda; plutony idące jeden za drugim poczęły\nstawać obok siebie. Gdy zaś dosięgliśmy szczytu wzgórza, kazano nam pochylić się i\nzniżyć broń, a w końcu przyklęknąć.</p>\n\n<p>Wtedy (pamiętasz, Katz?) Kratochwil, który klęczał przed nami, wetknął głowę\nmiędzy dwie młode sosenki i szepnął:</font></p>\n<font size=\"4\">\n\n<p>- Patrzajcie no!...</p>\n\n<p>Od stóp wzgórza, na południe, aż gdzieś do krawędzi horyzontu ciągnęła się\nrównina, a na niej - jakby rzeka białego dymu, szeroka na kilkaset kroków, długa - czy\nja wiem - może na milę drogi.</font></p>\n<font size=\"4\">\n\n<p>- Tyralierzy!... - rzekł stary podoficer.</font></p>\n<font size=\"4\">\n\n<p>Po obu stronach tej dziwnej wody widać było kilka czarnych i kilkanaście białych\nchmur, kotłujących się przy ziemi.</font></p>\n<font size=\"4\">\n\n<p>- To baterie, a tam płoną wsie... - objaśniał podoficer.</font></p>\n<font size=\"4\">\n\n<p>Wpatrzywszy się zaś lepiej, można było dojrzeć gdzieniegdzie, również po obu\nstronach długiej smugi dymu, prostokątne plamy: ciemne po lewej, białe po prawej.\nWyglądały one jak wielkie jeże z połyskującymi kolcami.</font></p>\n<font size=\"4\">\n\n<p>- To nasze pułki, a to austriackie... - mówił podoficer. - No, no!... - dodał - i\nsam sztab lepiej nie widzi...</font></p>\n<font size=\"4\">\n\n<p>Z tej długiej rzeki dymu dolatywało nas nieustanne trzeszczenie karabinowych\nstrzałów, a w tamtych białych chmurach szalała burza armat.</font></p>\n<font size=\"4\">\n\n<p>- Phy! - odezwałeś się wtedy, Katz - i to ma być bitwa?... Miałem się też czego\nbać...</p>\n\n<p>- Zaczekaj no - mruknął podoficer.</font></p>\n<font size=\"4\">\n\n<p>- Przygotuj broń!... - rozległo się po szeregach.</font></p>\n<font size=\"4\">\n\n<p>Klęcząc zaczęliśmy wydobywać i odgryzać patrony. Rozległo się szczękanie\nstalowych stempli i trzask odciąganych kurków... Podsypaliśmy proch na panewki i znowu\ncisza.</font></p>\n<font size=\"4\">\n\n<p>Naprzeciw nas, może o wiorstę, były dwa pagórki, a między nimi gościniec.\nSpostrzegłem, że na jego żółtym tle ukazują się jakieś białe znaki, które\nwkrótce utworzyły białą linię, a potem białą plamę. Jednocześnie z parowu\nleżącego o kilkaset kroków na lewo od nas wyszli granatowi żołnierze, którzy\nniebawem sformowali się w granatową kolumnę. W tej chwili na prawo od nas huknął\nstrzał armatni i nad białym oddziałem austriackim ukazał się siwy obłoczek dymu.\nParę minut pauzy i znowu strzał, i znowu nad Austriakami obłoczek. Pół minuty - znowu\nstrzał i znowu obłoczek...</font></p>\n<font size=\"4\">\n\n<p>- <i>Her Gott!</i> -- zawołał stary podoficer - jak nasi strzelają... Bem\nkomenderuje czy diabeł...</font></p>\n<font size=\"4\">\n\n<p>Od tej pory szedł z naszej strony strzał za strzałem, aż ziemia drgała, ale biała\nplama tam, na gościńcu, rosła wciąż. Jednocześnie na przeciwległym wzgórzu\nbłysnął dym i w stronę naszej baterii poleciał warczący granat. Drugi dym... trzeci\ndym... czwarty...</font></p>\n<font size=\"4\">\n\n<p>- Mądre bestie! - mruknął podoficer.</font></p>\n<font size=\"4\">\n\n<p>- Batalion!... naprzód marsz!... - wrzasnął ogromnym głosem nasz major.</font></p>\n<font size=\"4\">\n\n<p>- Kompania!... naprzód marsz!... Pluton!.. naprzód marsz!... - powtórzyli różnymi\ngłosami oficerowie.</font></p>\n<font size=\"4\">\n\n<p>Znowu uszykowano nas inaczej. Cztery środkowe plutony zostały na tyle, cztery poszły\nnaprzód, na prawo i na lewo. Podciągnęliśmy tornistry i wzięliśmy broń, jak się\nkomu podobało.</font></p>\n<font size=\"4\">\n\n<p>- Z górki na pazurki!... - zawołałeś wtedy, Katz.</font></p>\n<font size=\"4\">\n\n<p>A w tej chwili granat przeleciał wysoko nad nami i pękł gdzieś w tyle z wielkim\nłoskotem.</font></p>\n<font size=\"4\">\n\n<p>Wtedy błysnęła mi szczególna myśl. Czy bitwy nie są hałaśliwymi komediami,\nktóre wojska urządzają dla narodów, nie robiąc sobie zresztą krzywdy?... To bowiem,\nna co patrzyłem, wyglądało wspaniale, ale nie tak znowu strasznie.</font></p>\n<font size=\"4\">\n\n<p>Zeszliśmy na równinę. Od naszej baterii przyleciał huzar donosząc, że jedna z\narmat zdemontowana. Współcześnie na lewo od nas padł granat ; zarył się w ziemię,\nale nie wybuchnął.</font></p>\n<font size=\"4\">\n\n<p>- Zaczynają nas lizać - rzekł stary podoficer.</font></p>\n<font size=\"4\">\n\n<p>Drugi granat pękł nad naszymi głowami i jedna z jego skorup padła Kratochwilowi pod\nnogi. Pobladł, ale śmiał się.</font></p>\n<font size=\"4\">\n\n<p>- Oho!... ho!... - zawołano w szeregu.</font></p>\n<font size=\"4\">\n\n<p>W plutonach, które szły przed nami o jakieś sto kroków na lewo, zrobiło się\nzamieszanie; gdy zaś kolumna posunęła się dalej, zobaczyliśmy dwu ludzi: jeden\nleżał twarzą do ziemi, wyciągnięty jak struna, drugi siedział trzymając się\nrękoma za brzuch. Poczułem zapach prochowego dymu; Katz przemówił coś do mnie, alem\ngo nie słyszał ; natomiast zaszumiało mi w prawym uchu, jakby tam wpadła kropla wody.</font></p>\n<font size=\"4\">\n\n<p>Podoficer poszedł w prawo, my za nim. Kolumna nasza rozwinęła się we dwie długie\nlinie. Na paręset kroków przed nami zakłębił się dym. Coś trąbiono, alem nie\nzrozumiał sygnału ; natomiast, słyszałem ostre poświsty nad głową i koło lewego\nucha. O kilka kroków przede mną coś uderzyło w ziemię zasypując mi piaskiem twarz i\npiersi. Mój sąsiad strzelił; dwaj stojący za mną prawie na moich ramionach oparli\nkarabiny i wypalili jeden po drugim. Ogłuszony do reszty, wypaliłem i ja... Nabiłem i\nznowu strzeIiłem. Przed front spadł czyjś kask i karabin, ale otoczyły nas takie\nkłęby dymu, żem nic dalszego nie mógł dojrzeć. Widziałem tylko, że Katz, który\nciągle strzelał, wygląda jak obłąkany i ma pianę w katach ust. Szum w uszach\nspotęgował mi się tak, żem w końcu nic nie słyszał, ani huku karabinów, ani armat.</font></p>\n<font size=\"4\">\n\n<p>Nareszcie dym stał się tak gęsty i nieznośny, że za wszelką cenę chciałem\nwydobyć się z niego. Cofnąłem się z początku wolno, później biegiem, widząc ze\nzdziwieniem, że i inni robią to samo. Zamiast dwu wyciągniętych szeregów zobaczyłem\nkupę uciekających ludzi. </font></p>\n<font size=\"4\">\n\n<p>-&quot; Czego oni, u diabła, uciekają?...&quot; - myślałem przyspieszając kroku.\nNie był to już bieg, ale koński galop. Zatrzymaliśmy się w połowie wzgórza i tu\ndopiero spostrzegliśmy, że miejsce nasze na placu zajął jakiś nowy batalion, a na\nszczycie wzgórza walą z armat.</font></p>\n<font size=\"4\">\n\n<p>- Rezerwy w ogniu!... Naprzód, łajdaki!... Świnie wam paść, psubraty!... - wołali\nczarni od dymu, rozbestwieni oficerowie, ustawiając nas na powrót w szeregi i płazując\nkażdego, kto nawinął się im pod rękę</font></p>\n<font size=\"4\">\n\n<p>Majora między nimi nie było.</font></p>\n<font size=\"4\">\n\n<p>Powoli zmieszani w odwrocie żołnierze znaleźli się w swoich plutonach, ściągnęli\nmaruderowie i batalion wrócił do porządku. Ubyło jednak ze czterdziestu ludzi.</font></p>\n<font size=\"4\">\n\n<p>- Gdzież oni się rozbiegli? - spytałem podoficera.</font></p>\n<font size=\"4\">\n\n<p>- Aha, rozbiegli się - odparł zachmurzony.</font></p>\n<font size=\"4\">\n\n<p>Nie śmiałem pomyśleć, że zginęli.</font></p>\n<font size=\"4\">\n\n<p>Ze szczytu wzgórza zjechało dwu furgonistów; każdy prowadził konia objuczonego\npakami. Naprzeciw nich wybiegli nasi podoficerowie i wkrótce wrócili z pakietami\nnabojów. Wziąłem osiem, bo tyle mi brakowało w ładownicy, i zdziwiłem się: jakim\nsposobem mogłem je zgubić?</p>\n\n<p>- Wiesz ty - rzekł do mnie Katz - że już po jedynastej?...</font></p>\n<font size=\"4\">\n\n<p>- A wiesz ty, że ja nic nie słyszę? - odparłem.</font></p>\n<font size=\"4\">\n\n<p>- Głupiś. Przecież słyszysz, co mówię...</font></p>\n<font size=\"4\">\n\n<p>- Tak, ale armat nie słyszę... Owszem, słyszę - dodałem skupiwszy uwagę. Grzmot\narmat i łoskot karabinów zlały się w jedno ogromne warczenie, już nie ogłuszające,\nale wprost ogłupiające. Ogarnęła mnie apatia.</font></p>\n<font size=\"4\">\n\n<p>Przed nami, może na pół wiorsty, bałwaniła się szeroka kolumna dymu, którą\nbudzący się wiatr niekiedy rozdzierał. Wówczas na chwilę można było widzieć długi\nszereg nóg albo kasków, z połyskującymi obok nich bagnetami. Nad tamtą kolumną i nad\nnaszą kolumną szumiały granaty, wymieniane pomiędzy baterią węgierską, która\nstrzelała spoza nas, i austriacką, odzywającą się ze wzgórz przeciwległych.</font></p>\n<font size=\"4\">\n\n<p>Rzeka dymu, ciągnąca się przez równinę ku południowi, kłębiła się jeszcze\nmocniej i była bardzo pogięta. Gdzie Austriacy brali górę, zgięcie szło na lewo,\ngdzie Węgrzy - na prawo. W ogóle pasmo dymu wyginało się bardziej na prawo, jakby nasi\njuż odepchnęli Austriaków. Po całej równinie słała się delikatna mgła\nniebieskawej barwy.</font></p>\n<font size=\"4\">\n\n<p>Dziwna rzecz: huk, choć silniejszy teraz, aniżeli był z początku, już nie robił\nna mnie wrażenia; ażeby go słyszeć, musiałem się dopiero wsłuchiwać. Tymczasem\nbardzo wyraźnie dochodził mnie szczęk nabijanych karabinów albo trzask kurków.</font></p>\n<font size=\"4\">\n\n<p>Przyleciał adiutant, zatrąbiono, oficerowie zaczęli przemawiać.</p>\n\n<p>- Chłopcy! - wrzeszczał na całe gardło nasz porucznik, który niedawno uciekł z\nseminarium. - Zrejterowaliśmy, bo Szwabów było więcej, ale teraz zaskoczymy z boku ot\ntę kolumnę, widzicie?... Zaraz podeprze nas trzeci batalion i rezerwa... Niech żyją\nWęgry!...</font></p>\n<font size=\"4\">\n\n<p>- I ja chciałbym pożyć... - mruknął Kratochwil.</font></p>\n<font size=\"4\">\n\n<p>- Pół obrotu w prawo, marsz!...</font></p>\n<font size=\"4\">\n\n<p>Szliśmy tak kilka minut; potem pół obrotu w lewo i zaczęliśmy spuszczać się na\nrówninę, usiłując dostać się na prawy bok kolumny walczącej przed nami. Okolica\nwciąż falista ; z przodu widać przez mgłę pole zarośnięte badylami, za nim lasek.</font></p>\n<font size=\"4\">\n\n<p>Nagle między owymi badylami spostrzegłem kilka, a potem kilkanaście dymków, jakby w\nrozmaitych punktach zapalono fajki; jednocześnie zaczęły nad nami świstać kule.\nPomyślałem, że tak wychwalane przez poetów świstanie kul nie jest bynajmniej\npoetyczne, ale raczej ordynaryjne. Czuć tam wściekłość martwego przedmiotu.</p>\n\n<p>Od naszej kolumny oderwał się sznur tyralierów i pobiegł ku badylom. My\nmaszerowaliśmy wciąż, jakby kule przelatujące z ukosa nie do nas adresowano.</font></p>\n<font size=\"4\">\n\n<p>W tej chwili stary podoficer, który szedł na prawym skrzydle gwiżdżąc Rakoczego,\nwypuścił karabin, rozstawił ręce i zatoczył się jak pijany. Przez mgnienie oka\nwidziałem jego twarz: miał z lewej strony rozdarty daszek kaska i czerwoną plamkę na\nczole. Szliśmy wciąż ; na prawym skrzydle znalazł się inny podoficer, młody\nblondynek.</font></p>\n<font size=\"4\">\n\n<p>Już zrównywaliśmy się z walczącą kolumną i widzieliśmy pustą przestrzeń\nmiędzy dymem naszej i austriackiej piechoty, kiedy spoza niej wynurzył się długi\nszereg białych mundurów. Szereg podnosił się i zniżał co sekundę, a jego nogi\nmigały raz po razu, jak na paradzie.</font></p>\n<font size=\"4\">\n\n<p>Stanął. Nad nim błysnęła taśma stali, pochyliła się i - zobaczyłem ze sto\nwycelowanych do nas karabinów, lśniących jak igły w papierku. Potem zadymiło się,\nzgrzytnęło jak łańcuch po żelaznej sztabie, a nad nami i około nas przeleciał\nwicher pocisków.</font></p>\n<font size=\"4\">\n\n<p>- Stój!... Pal!...</p>\n\n<p>Wystrzeliłem co rychlej, pragnąc zasłonić się chociaż dymem. Pomimo huku\nusłyszałem za sobą niby uderzenie kijem w człowieka; ktoś z tyłu padł zawadzając o\nmój tornister. Opanował mnie gniew i desperacja ; czułem, że zginę, jeżeli nie\nzabiję niewidzialnego wroga. Nabijałem broń i strzelałem bez pamięci, trochę\nzniżając karabin i myśląc z dziką satysfakcją, że moje kule nie pójdą górą. Nie\npatrzyłem na bok ani pod nogi ; bałem się zobaczyć leżącego człowieka.</font></p>\n<font size=\"4\">\n\n<p>Wtem stało się coś nieoczekiwanego. W pobliżu nas zatrzeszczały bębny i rozległy\nsię przeraźliwe piszczałki fajfrów. Toż samo za nami. Ktoś krzyknął: &quot;\nNaprzód!&quot; i - nie wiem, z ilu piersi wybuchnął krzyk podobny do jęku albo do\nwycia. Kolumna poruszyła się z wolna, prędzej, biegiem... Strzały prawie ucichły i\nodzywały się tylko pojedyńczo... Z impetem uderzyłem o coś piersiami, pchano się na\nmnie ze wszystkich stron, pchałem się i ja...</font></p>\n<font size=\"4\">\n\n<p>- Kłuj Szwaba!... - krzyczał nieludzkim głosem Katz rwąc się naprzód. A że nie\nmógł wydobyć się z ciżby, więc podniósł karabin i walił kolbą w tornistry\nstojących przed nami kolegów.</font></p>\n<font size=\"4\">\n\n<p>Nareszcie zrobiło się tak ciasno, że zaczęła mi się giąć klatka piersiowa i\nuczułem brak tchu. Uniesiono mnie do góry, opuszczono, a wtedy poznałem, że nie stoję\nna ziemi, ale na człowieku, który jeszcze pochwycił mnie za nogę. W tej chwili\nwrzeszczący tłum posunął się naprzód, a ja upadłem. Lewa ręka poślizgnęła mi\nsię we krwi.</font></p>\n<font size=\"4\">\n\n<p>Obok mnie leżał przewrócony na bok oficer austriacki, człowiek młody, o bardzo\nszlachetnych rysach. Spojrzał na mnie ciemnymi oczyma z nieopisanym smutkiem i wyszeptał\nchrapliwym głosem:</font></p>\n<font size=\"4\">\n\n<p>- Nie trzeba deptać... Niemcy są też ludźmi...</font></p>\n<font size=\"4\">\n\n<p>Wsunął rękę pod bok i jęczał żałośnie.</font></p>\n<font size=\"4\">\n\n<p>Pobiegłem za kolumną. Nasi byli już na wzgórzach, gdzie stały austriackie baterie.\nWdrapawszy się za innymi, zobaczyłem jedną armatę przewróconą, drugą zaprzężoną\ni otoczoną przez naszych.</font></p>\n<font size=\"4\">\n\n<p>Trafiłem na szczególną scenę. Jedni z naszych chwycili za koła armaty, drudzy\nściągali woźnicę z siodła; Katz przebił bagnetem konia z pierwszej pary, a kanonier\naustriacki chciał zwalić go w łeb wyciorem. Schwyciłem kanoniera za kołnierz i\nnagłym ruchem w tył przewróciłem go na ziemię. Katz i jego chciał przebić.</p>\n\n<p>- Co robisz, wariacie?!... - zawołałem odbijając mu karabin.</font></p>\n<font size=\"4\">\n\n<p>Wtedy rozwścieczony rzucił się na mnie, ale stojący obok oficer pałaszem\nodtrącił mu bagnet.</font></p>\n<font size=\"4\">\n\n<p>- Czego się tu mieszasz?... - krzyknął Katz na oficera i - oprzytomniał.</font></p>\n<font size=\"4\">\n\n<p>Dwie armaty były wzięte, za resztą pognali husarzy. Daleko przed nami stali nasi\npojedynczo i w gromadach, strzelając do cofających się Austriaków. Kiedy niekiedy\njakaś zbłąkana kula nieprzyjacielska świsnęła nad nami albo zaryła się w ziemię\nwydmuchując obłoczek kurzu. Trębacze zwoływali do szeregów.</font></p>\n<font size=\"4\">\n\n<p>Około czwartej po południu pułk nasz ściągnięto; było po bitwie. Tylko na\nzachodniej krawędzi horyzontu jeszcze odzywały się pojedyncze strzały lekkiej\nartylerii, jak odgłosy burzy, która już przeszła.</font></p>\n<font size=\"4\">\n\n<p>W godzinę później na rozległym placu boju w różnych punktach zagrały pułkowe\norkiestry. Przyleciał do nas adiutant z powinszowaniem. Trębacze i dobosze uderzyli\nsygnał: do modlitwy. Zdjęliśmy kaski, chorążowie podnieśli sztandary i cała armia,\nz bronią do nogi, dziękowała węgierskiemu Bogu za zwycięstwo.</font></p>\n<font size=\"4\">\n\n<p>Stopniowo dym opadł. Gdzie oko sięgło, widzieliśmy w rozmaitych miejscach jakby\nskrawki białego i granatowego papieru, bez ładu porozrzucane na zdeptanej trawie. W polu\nkręciło się kilkanaście furmanek, a jacyś ludzie składali na nich niektóre z owych\nskrawków. Reszta została.</font></p>\n<font size=\"4\">\n\n<p>- Mieli się też po co rodzić!... - westchnął oparty na karabinie Katz, którego\nznowu opanowała melancholia.</font></p>\n<font size=\"4\">\n\n<p>Było to bodaj czy nie ostatnie nasze zwycięstwo. Od tej chwili sztandary z trzema\nrzekami częściej chodziły przed nieprzyjacielem aniżeli za nieprzyjacielem, dopóki\nwreszcie pod Vilagos nie opadły z drzewców jak liście na jesieni.</font></p>\n<font size=\"4\">\n\n<p>Dowiedziawszy się o tym Katz rzucił szpadę na ziemię (byliśmy już obaj oficerami)\ni powiedział, że teraz tylko sobie w łeb strzelić. Ja jednak pamiętając, że we\nFrancji już siedzi Napoleon, dodałem mu otuchy i - przekradliśmy się do Komorna.</font></p>\n<font size=\"4\">\n\n<p>Przez miesiąc wyglądaliśmy odsieczy: z Węgier, z Francji, nawet z nieba. Nareszcie\ntwierdza kapitulowała.</font></p>\n<font size=\"4\">\n\n<p>Pamiętam, że tego dnia Katz kręcił się około prochowni, a miał taki wyraz na\ntwarzy jak wówczas, kiedy to chciał przebić leżącego kanoniera. Gwałtem wzięliśmy\ngo w kilku pod ręce i wyprowadziliśmy z fortecy, za naszymi.</font></p>\n<font size=\"4\">\n\n<p>- Cóż to - szepnął mu jeden z kolegów - zamiast iść z nami na tułactwo,\nchciałbyś zmykać do nieba?... Ej! Katz, węgierska piechota nie tchórzy i nie łamie\nsłowa danego, nawet... Szwabom...</font></p>\n<font size=\"4\">\n\n<p>W pięciu oddzieliliśmy się od reszty wojsk, połamaliśmy szpady, przebraliśmy się\nza chłopów i ukrywszy pod odzieżą pistolety wędrowaliśmy w stronę Turcji. Tropiła\nnas też, bo tropiła sfora Haynaua!...</font></p>\n<font size=\"4\">\n\n<p>Podróż nasza po bezdrożach i lasach trwała ze trzy tygodnie. Pod nogami błoto, nad\ngłowami deszcz jesienny, za plecami patrole, a przed nami wieczne wygnanie - oto byli\nnasi towarzysze. Mimo to mieliśmy dobry humor.</font></p>\n<font size=\"4\">\n\n<p>Szapary ciągle gadał, że Kossuth jeszcze coś wymyśli, Stein był pewny, że\nodezwie się za nami Turcja, Liptak wzdychał do noclegu i gorącej strawy, a ja\nmówiłem, że kto jak kto, ale Napoleon nas nie opuści. Deszcz rozmiękczył nam\nodzienie jak masło, brnęliśmy w błocie wyżej kostek, poodłaziły nam podeszwy, a w\nbutach grało jak na trąbce; mieszkańcy bali się sprzedać nam dzbanka mleka, a chłopi\nw jednej wsi gonili nas z widłami i kosami. Mimo to humor był, a Liptak pędząc obok\nmnie tak, aż błoto bryzgało, rzekł zadyszany:</font></p>\n<font size=\"4\">\n\n<p>- <i>Eljen Magyar</i>!... Oto będziemy spali... Żeby tak jeszcze z kielich śliwowicy\ndo poduszki!...</font></p>\n<font size=\"4\">\n\n<p>W tym wesołym towarzystwie obdartusów, przed którymi nawet wrony uciekały, tylko\nKatz był pochmurny. On najczęściej odpoczywał i jakoś prędzej mizerniał; miał\nspieczone usta, a w oczach blade iskry.</font></p>\n<font size=\"4\">\n\n<p>- Boję się, żeby nie dostał zgniłej gorączki - rzekł raz do mnie Szapary.</font></p>\n<font size=\"4\">\n\n<p>Niedaleko rzeki Sawy, nie wiem którego dnia naszej wędrówki, znaIeźliśmy w pustej\nokolicy kilka chat, gdzie nas bardzo gościnnie przyjęto. Mrok już zapadł, wściekle\nbyliśmy znużeni, ale dobry ogień i butelka śliwowicy napędziły nam wesołych myśli.</font></p>\n<font size=\"4\">\n\n<p>- Przysięgam - wołał Szapary - że najdalej w marcu Kossuth powoła nas do\nszeregów. Głupstwo zrobiliśmy łamiąc szpady...</font></p>\n<font size=\"4\">\n\n<p>- Może jeszcze w grudniu Turek wojska posunie - dodał Stein. - Ażeby się choć\nwygoić do tego czasu...</p>\n\n<p>- Moi kochani!... - jęczał Liptak zawijając się w grochowiny - kładźcie się, do\ndiabła, spać, bo inaczej ani Kossuth, ani Turek nas nie rozbudzi.</p>\n\n<p>- Pewno, że nie rozbudzi! - mruknął Katz.</font></p>\n<font size=\"4\">\n\n<p>Siedział na ławie naprzeciw komina i smutno patrzył w ogień.</font></p>\n<font size=\"4\">\n\n<p>- Ty, Katz, niedługo w sprawiedliwość boską przestaniesz wierzyć - odezwał się\nSzapary marszcząc brwi.</font></p>\n<font size=\"4\">\n\n<p>- Nie ma sprawiedliwości dla tych, którzy nie umieli zginąć z bronią w ręku! -\nkrzyknął Katz. - Głupi wy i ja z wami... Turek albo Francuz nadstawi za was karku?...\nCzemu, żeście wy sami nie umieli go nadstawić?...</p>\n\n<p>- Ma gorączkę - szepnął Stein. - Będzie z nim kłopot w drodze...</font></p>\n<font size=\"4\">\n\n<p>- Węgry!... już nie ma Węgier! - mruczał Katz. - Równość... nigdy nie było\nrówności!... Sprawiedliwość... nigdy jej nie będzie... Świnia wykąpie się nawet w\nbagnie; ale człowiek z sercem!... Darmo, panie Mincel, już ja u ciebie nie będę\nkrajać mydła...</font></p>\n<font size=\"4\">\n\n<p>Zmiarkowałem, że Katz jest bardzo chory. Zbliżyłem się do niego i ciągnąc go na\ngrochowiny, rzekłem:</font></p>\n<font size=\"4\">\n\n<p>- Chodź, Auguście, chodź...</font></p>\n<font size=\"4\">\n\n<p>- Gdzież pójdę?... - odparł, na chwilę wytrzeźwiony.</font></p>\n<font size=\"4\">\n\n<p>A potem dodał:</font></p>\n<font size=\"4\">\n\n<p>- Z Węgier wypędzili, do Szwabów się nie zaciągnę...</font></p>\n<font size=\"4\">\n\n<p>Mimo to legł na barłogu. Ogień na kominie wygasał. Dopiliśmy wódkę i\npołożyliśmy się rzędem z pistoletami w garści. W szczelinach chaty wiatr jęczał,\njakby całe Węgry płakały, a nas zmorzył sen. Śniło mi się, że jestem małym\nchłopcem i że jest Boże Narodzenie. Na stole płonie choinka, przybrana tak ubogo, jak\nmy byliśmy ubodzy, a dokoła mój ojciec, ciotka, pan Raczek i pan Domański śpiewają\nfałszywymi głosami kolędę:</font></p>\n<font size=\"4\">\n\n<p>Bóg się rodzi - moc truchleje.</font></p>\n<font size=\"4\">\n\n<p>Obudziłem się, łkając z żalu za moim dzieciństwem. Ktoś szarpał mię za ramię.</font></p>\n<font size=\"4\">\n\n<p>Był to chłop, właściciel chaty. Podniósł mnie z grochowin i wskazując w stronę\nKatza, mówił przerażony:</font></p>\n<font size=\"4\">\n\n<p>- Patrzcie no, panie wojak... Z nim się coś złego stało...</font></p>\n<font size=\"4\">\n\n<p>Porwał z komina łuczywo i zaświecił. Spojrzałem. Katz leżał na barłogu\nskurczony, z wystrzelonym pistoletem w ręku. Ogniste płatki przeleciały mi przed oczyma\ni zdaje mi się, żem zemdlał.</font></p>\n<font size=\"4\">\n\n<p>Ocknąłem się na furze, którą właśnie dojeżdżaliśmy do Sawy. Już dniało,\nzapowiadał się dzień pogodny ; od rzeki ciągnęła surowa wilgoć. Przetarłem oczy,\nporachowałem... Było na wozie nas czterech i piąty furman. Przecież powinno być\npięciu. Nie, powinno być sześciu!... Szukałem Katza, nie mogłem się dopatrzeć Nie\npytałem o niego ; płacz ścisnął mnie za gardło i myślałem, że mnie udusi. Liptak\ndrzemał, Stein ocierał oczy, a Szapary patrzył na bok i tylko pogwizdywał <i>Rakoczego,</i>\nchociaż ciągle się mylił.</font></p>\n<font size=\"4\">\n\n<p>Ej! bracie Katz, cóżeś ty zrobił najlepszego?... Czasem zdaje mi się, żeś\nznalazł tam w niebie i węgierską piechotę, i swój wystrzelany pluton... Niekiedy\nsłyszę łoskot bębnów, ostry rytm marszu i komendę: &quot; Na ramię broń!...&quot;\nA wtedy myślę, że to ty, Katz, idziesz na zmianę warty przed bożym tronem... Bo\nkiepskim byłby Pan Bóg węgierski, gdyby się nie poznał na tobie!</font></p>\n<font size=\"4\">\n\n<p>...Alem się też rozgadał, Boże odpuść!... Myślałem o Wokulskim, a piszę o\nsobie i o Katzu. Wracam więc do przedmiotu. W parę dni po śmierci Katza weszliśmy do\nTurcji, a przez dwa lata następne ja, już sam, tułałem się po całej Europie. Byłem\nwe Włoszech, Francji, Niemczech, nawet w Anglii, a wszędzie nękała mnie bieda i\nżarła tęsknota za krajem. Nieraz zdawało mi się, że stracę rozum słuchając\npotoków obcej mowy i widząc nie nasze twarze, nie nasze ubiory, nie naszą ziemię.\nNieraz oddałbym życie, ażeby choć spojrzeć na las sosnowy i chałupy poszyte słomą.\nNieraz jak dziecko wołałem przez sen: &quot; ja chcę do kraju!...&quot; A gdym się\nobudził zalany łzami, ubierałem się i pędem biegłem na ulicę, bo mi się\nprzywidziało, że ta ulica koniecznie musi być Starym Miastem albo Podwalem.</p>\n\n<p>Może bym się zabił z desperacji, gdyby nie ciągłe wiadomości o Ludwiku\nNapoleonie, który już został prezydentem, a myślał o cesarstwie. Było mi lżej\ndźwigać nędzę i tłumić wybuchy żalu, kiedym słuchał o triumfach człowieka,\nktóry miał wykonać testament Napoleona I i zrobić porządek w świecie.</font></p>\n<font size=\"4\">\n\n<p>Nie udało mu się wprawdzie, aleć - zostawił syna. Nie od razu Kraków zbudowano!...</font></p>\n<font size=\"4\">\n\n<p>Nareszcie nie mogłem wytrzymać i - w grudniu 1851 roku przejechawszy wzdłuż\nGalicję stanąłem na komorze w Tomaszowie. Jedna mnie tylko myśl trapiła:</font></p>\n<font size=\"4\">\n\n<p>&quot;A nuż mnie i stąd wypędzą?...&quot;</font></p>\n<font size=\"4\">\n\n<p>Nigdy zaś nie zapomnę radości, jakiej doznałem usłyszawszy, że mam jechać do\nZamościa. Właściwie, tom nawet nie bardzo jechał ; raczej szedłem, ale z jakąż\nuciechą!</font></p>\n<font size=\"4\">\n\n<p>W Zamościu bawiłem rok z czymś. A żem dobrze drwa rąbał, więc byłem co dzień\nna świeżym powietrzu. Napisałem stamtąd list do Mincla i podobno otrzymałem od niego\nodpowiedź, nawet pieniądze; ale wyjąwszy pokwitowania z odbioru, bliższych\nszczegółów tego wypadku nie pamiętam.</font></p>\n<font size=\"4\">\n\n<p>Zdaje się jednak, że Jaś Mincel zrobił inną rzecz, choć nie wspomniał o niej do\nśmierci i nawet nie lubił o tym rozmawiać. Oto chodził on do różnych jenerałów,\nktórzy odbyli węgierską kampanię, i tłumaczył im, że przecież powinni ratować\nkolegę w nieszczęściu. No i uratowali mnie, tak że już w lutym 1853 roku mogłem\njechać do Warszawy. Zwrócono mi nawet patent oficerski, jedyną pamiątkę, jaką\nwyniosłem z Węgier nie licząc dwu ran: w piersi i w nogę. Było nawet lepiej, bo\noficerowie wyprawili mi obiad, na którym gęsto piliśmy zdrowie węgierskiej piechoty.\nOd tej też pory mówię, że najtrwalsze stosunki zawiązują się na placu bitwy.</font></p>\n<font size=\"4\">\n\n<p>Ledwiem opuścił mój dotychczasowy apartament będąc gołym jak pieprz turecki,\nzaraz zastąpił mi drogę nieznany Żydek i oddał list z pieniędzmi. Otworzyłem go i\nprzeczytałem:</font></p>\n<font size=\"4\">\n\n<p>&quot;Mój kochany Ignacy! Posyłam ci dwieście złotych na drogę, to się później\nobrachujemy. Zajedź wprost do mego sklepu na Krakowskim Przedmieściu, a nie na Podwal,\nbroń Boże! bo tam mieszka ten złodziej Franc ; niby mój brat, któremu nawet pies\nporządny nie powinien </font></p>\n<font size=\"4\">\n\n<p>podawać ręki. Całuję cię, Jan Mincel. Warszawa, d. 16 lutego r. 1853.</font></p>\n<font size=\"4\">\n\n<p>Ale, ale!... Stary Raczek, co się z twoją ciotką ożenił, to wiesz - umarł, a i\nona także, ale pierwej. Zostawili ci trochę gratów i parę tysięcy złotych. Wszystko\njest u mnie w porządku, tylko salopę ciotki mole trochę sponiewierały, bo bestia\nKaśka zapomniała włożyć bakuniu. Franc kazał cię ucałować. Warszawa, d. 18 lutego\nr. 1853.&quot;</p>\n\n<p>Ten sam Żydek wziął mnie do swego domu, gdzie doręczył mi tłumoczek z bielizną,\nodzieniem i obuwiem. Nakarmił mnie rosołem z gęsiny, potem gotowaną, a potem pieczoną\ngęsiną, której do Lublina nie mogłem strawić. Nareszcie dał mi butelkę wybornego\nmiodu, zaprowadził do gotowej już furmanki, lecz - ani chciał słuchać o żadnym\nwynagrodzeniu.</font></p>\n<font size=\"4\">\n\n<p>- Ja bym się wstydził brać od takie osobe, co z migracje wraca - odpowiadał na\nwszystkie moje zaklęcia.</font></p>\n<font size=\"4\">\n\n<p>Dopiero gdym już miał wsiąść do fury, odprowadził mnie na bok i rozejrzawszy\nsię, czy kto nie podsłuchuje, szepnął:</font></p>\n<font size=\"4\">\n\n<p>- Jak pan dobrodziej ma węgierskie dukaty, to ja kupię. Ja rzetelnie zapłacę, bo\nmnie potrzeba dla córki, co po pańskim Nowym Roku wychodzi za mąż...</font></p>\n<font size=\"4\">\n\n<p>- Nie mam dukatów - odparłem.</font></p>\n<font size=\"4\">\n\n<p>- Pan dobrodziej był na węgierskie wojne i pan nie ma dukatów... - rzekł zdziwiony.</font></p>\n<font size=\"4\">\n\n<p>Już postawiłem nogę na stopniu fury, kiedy ten sam Żydek odciągnął mnie drugi\nraz na stronę.</font></p>\n<font size=\"4\">\n\n<p>- Może pan dobrodziej ma jakie kosztowności?... Pierścionków, zygarków,\nbranzeletów?... Jak zdrowia pragnę, ja rzetelnie zapłacę, bo to dla mojej córki...</font></p>\n<font size=\"4\">\n\n<p>- Nie mam, bracie, daję ci słowo...</font></p>\n<font size=\"4\">\n\n<p>- Nie ma pan? - powtórzył, szeroko otwierając oczy. - To po co pan chodził na\nWęgry?...</font></p>\n<font size=\"4\">\n\n<p>Ruszyliśmy, a on jeszcze stał i trzymał się ręką za brodę, z politowaniem\nkiwając głową.</font></p>\n<font size=\"4\">\n\n<p>Fura była wynajęta tylko dla mnie. Zaraz jednak na następnej uliczce furman spotkał\nswego brata, który miał bardzo pilny interes do Krasnegostawu.</font></p>\n<font size=\"4\">\n\n<p>- Niech wielmożny pan pozwoli jego zabrać - prosił zdjąwszy czapkę. - Na złe\ndroge to on będzie szedł piechotą.</font></p>\n<font size=\"4\">\n\n<p>Pasażer wsiadł. Nim dojechaliśmy do bramy fortecznej, zastąpiła nam drogę jakaś\nŻydówka z tłumokiem i poczęła krzykliwie rozmawiać z furmanem. Okazało się, że\njest to jego ciotka, która ma w Fajsławicach chore dziecko.</font></p>\n<font size=\"4\">\n\n<p>- Może wielmożny pan pozwoli się jej przysiąść... To jest bardzo letka osoba... -\nprosił furman.</font></p>\n<font size=\"4\">\n\n<p>Za bramą wreszcie, w rozmaitych punktach szosy, znalazło się jeszcze trzech kuzynów\nmego furmana, który zabrał ich pod pozorem, że będzie mi w drodze weselej. Jakoż\nzepchnęli mnie na tylną oś wozu, deptali po nogach, palili szkaradny tytoń, a przede\nwszystkim wrzeszczeli jak opętani. Pomimo to nie pomieniałbym mego ciasnego kąta na\nnajwygodniejsze miejsce we francuskich dyliżansach albo angielskich wagonach. Byłem już\nw kraju.</font></p>\n<font size=\"4\">\n\n<p>Przez cztery dni zdawało mi się, że siedzę w przenośnej bożnicy. Na każdym\npopasie jakiś pasażer ubywał, inny zajmował jego miejsce. Pod Lublinem zsunęła mi\nsię na plecy ciężka paka; istny cud, żem nie stracił życia. Pod Kurowem staliśmy\nparę godzin na szosie, gdyż zginął czyjś kufer, po który furman jeździł konno do\nkarczmy. Przez całą wreszcie drogę czułem, że leżąca na moich nogach pierzyna jest\ngęściej zaludniona od Belgii.</font></p>\n<font size=\"4\">\n\n<p>Piątego dnia, przed wschodem słońca, stanęliśmy na Pradze. Ale że fur było\nmnóstwo, a łyżwowy most ciasny, więc ledwie około dziesiątej zajechaliśmy do\nWarszawy. Muszę dodać, że wszyscy moi współpasażerowie znikli na Bednarskiej ulicy,\njak eter octowy, zostawiając po sobie mocny zapach. Gdy zaś przy ostatecznym rachunku\nwspomniałem o nich furmanowi, wytrzeszczył na mnie oczy.</font></p>\n<font size=\"4\">\n\n<p>- Jakie pasażery?... - zawołał zdziwiony. - Wielmożny pan to jest pasażer, ale\ntamto - same parchy. Jak my stanęli na rogatce, to nawet strażnik dwa takie gałgany\nrachował za złotówkę na jeden paszport. A wielmożny pan myśli, co oni byli\npasażery!...</font></p>\n<font size=\"4\">\n\n<p>- Więc nie było nikogo?... - odparłem. - A skądże, u licha, pchły, które mnie\noblazły?</font></p>\n<font size=\"4\">\n\n<p>- Może z wilgoci. Czy ja wiem! - odpowiedział furman.</font></p>\n<font size=\"4\">\n\n<p>Przekonany w ten sposób, że na bryce nie było nikogo oprócz mnie, sam jeden,\nrozumie się, zapłaciłem za całą podróż, co tak rozczuliło furmana, że wypytawszy\nsię, gdzie będę mieszkał, obiecał mi przywozić co dwa tygodnie tytoń przemycany.</font></p>\n<font size=\"4\">\n\n<p>- Nawet teraz - rzekł cicho - mam na furze centnar. Może przynieść wielmożnego\npana z parę funty?...</font></p>\n<font size=\"4\">\n\n<p>- Żeby cię diabli wzięli!- mruknąłem chwytając mój tłumoczek. - Tego jeszcze\nbrakowało, ażeby aresztowali mnie za defraudację.</font></p>\n<font size=\"4\">\n\n<p>Szybko biegnąc przez ulice, przypatrywałem się miastu, które po Paryżu wydawało\nmi się brudne i ciasne, a ludzie posępni. Sklep J. Mincla na Krakowskim Przedmieściu\nłatwo znalazłem; ale na widok znanych miejsc i szyldów serce zaczęło mi się tak\ntrząść, żem chwilę musiał odpocząć.</p>\n\n<p>Spojrzałem na sklep - prawie taki jak na Podwalu ; na drzwiach blaszany pałasz i\nbęben (może ten sam, który widziałem w dzieciństwie!) - w oknie talerze, koń i\nskaczący kozak... Ktoś uchylił drzwi i zobaczyłem w głębi zawieszone u sufitu: farby\nw pęcherzach, korki w siatce, nawet wypchanego krokodyla.</font></p>\n<font size=\"4\">\n\n<p>Za kontuarem, blisko okna, siedział na starym fotelu Jan Mincel i ciągnął za\nsznurek kozaka...</font></p>\n<font size=\"4\">\n\n<p>Wszedłem drżąc jak galareta i stanąłem naprzeciw Jasia. Zobaczywszy mnie (już\nzaczął tyć chłopak) ciężko uniósł się z fotelu i przymrużył oczy. Nagle\nkrzyknął do jednego z chłopców sklepowych:</font></p>\n<font size=\"4\">\n\n<p>- Wicek!... gnaj do panny Małgorzaty i powiedz, że wesele zaraz po Wielkiejnocy...</font></p>\n<font size=\"4\">\n\n<p>Potem wyciągnął do mnie obie ręce ponad kontuarem i długo ściskaliśmy się\nmilcząc.</font></p>\n<font size=\"4\">\n\n<p>- Aleś też walił Szwabów! Wiem, wiem - szepnął mi do ucha. - Siadaj - dodał\nwskazując krzesło. - Kaziek! rwij do <i>Grossmutter</i>... Pan Rzecki przyjechał!...</font></p>\n<font size=\"4\">\n\n<p>Siadłem i znowu nie mówiliśmy nic do siebie. On żałośnie trząsł głową, ja\nspuściłem oczy. Obaj myśleliśmy o biednym Katzu i o naszych zawiedzionych nadziejach.\nWreszcie Mincel utarł nos z wielkim hałasem i odwróciwszy się do okna, mruknął:</font></p>\n<font size=\"4\">\n\n<p>- No, co tam...</p>\n\n<p>Wrócił zadyszany Wicek. Uważałem, że surdut tego młodzieńca połyskuje od\ntłustych plam.</font></p>\n<font size=\"4\">\n\n<p>- Byłeś? - spytał go Mincel.</font></p>\n<font size=\"4\">\n\n<p>- Byłem. Panna Małgorzata powiedziała, że dobrze.</font></p>\n<font size=\"4\">\n\n<p>- Żenisz się? - rzekłem do Jasia.</font></p>\n<font size=\"4\">\n\n<p>- Phi!... cóż mam robić - odparł.</font></p>\n<font size=\"4\">\n\n<p>- A <i>Grossmutter</i> jak się ma?</font></p>\n<font size=\"4\">\n\n<p>- Zawsze jednakowo. Choruje tylko wtedy, kiedy stłuką jej dzbanek do kawy.</font></p>\n<font size=\"4\">\n\n<p>- A Franc?</p>\n\n<p>- Nie gadaj mi o tym łajdaku - wstrząsnął się Jan Mincel. - Wczoraj przysiągłem\nsobie, że noga moja u niego nie postanie...</font></p>\n<font size=\"4\">\n\n<p>- Cóż ci zrobił? - spytałem.</font></p>\n<font size=\"4\">\n\n<p>- To podłe Szwabisko ciągle drwi z Napoleona!... Mówi, że złamał przysięgę\nrzeczypospolitej, że jest kuglarzem, któremu oswojony orzeł napluł w kapelusz... Nie -\nmówił Jan Mincel - z tym człowiekiem żyć nie mogę...</font></p>\n<font size=\"4\">\n\n<p>Przez cały czas naszej rozmowy dwaj chłopcy i subiekt załatwiali interesantów, na\nktórych nawet nie zwracałem uwagi. Wtem . skrzypnęły tylne drzwi sklepu i spoza szaf\nwysunęła się staruszka w żółtej sukni, z dzbanuszkiem w ręku.</font></p>\n<font size=\"4\">\n\n<p>-<i> Gut Morgen, meine Kinder!... Der Kaffee ist schon...</i></p>\n\n<p>Pobiegłem i ucałowałem jej suche rączyny nie mogąc słowa przemówić.</p>\n\n<p>- <i>Ignaz!... Herr Jesäs... Ignaz</i>! - zawołała ściskając mnie. - <i>Wo bist du\nso lange gewesen, lieber Ignaz?...</i></p>\n\n<p>No, przecie <i>Grossrnutter </i>wie, że był na wojnie. Co się tu pytać, gdzie był?\n- wtrącił Jan.</font></p>\n<font size=\"4\">\n\n<p><i>- Herr Jesäs!... Aber du hast noch keinen Kaffee getrunken?...</i></p>\n\n<p>- Naturalnie, że nie pił - odparł Jan w moim imieniu.</font></p>\n<font size=\"4\">\n\n<p>- <i>Du lieber Gott! Es ist ja schon zehn Uhr...</i></p>\n\n<p>Nalała mi kubek kawy, wręczyła trzy świeże bułki i znikła jak zwykle.</font></p>\n<font size=\"4\">\n\n<p>Teraz główne drzwi otworzyły się z łoskotem i wbiegł Franc Mincel, tłuściejszy\ni czerwieńszy od brata.</font></p>\n<font size=\"4\">\n\n<p>- Jak się masz, Ignacy!... - zawołał padając mi w objęcia.</font></p>\n<font size=\"4\">\n\n<p>- Nie całuj się z tym durniem, który jest zakałą rodu Minclów!... rzekł do mnie\nJan.</font></p>\n<font size=\"4\">\n\n<p>- Oj! oj! co mi to za ród!... - odparł ze śmiechem Franc. - Nasz ojciec przyjechał\ntaczkami we dwa psy...</font></p>\n<font size=\"4\">\n\n<p>- Nie gadam z panem! - wrzasnął Jan.</font></p>\n<font size=\"4\">\n\n<p>- Ja też nie do pana mówię, tylko do Ignacego - odparł Franc: - A nasz stryj -\nciągnął dalej - było przecie takie zakute Szwabisko, że wylazł z trumny po swoją\nszlafmycę, której mu tam zapomnieli włożyć...</p>\n\n<p>- Robisz mi pan afront w moim domu!... - krzyknął Jan.</font></p>\n<font size=\"4\">\n\n<p>- Nie przyszedłem do pańskiego domu, tylko do sklepu za sprawunkiem... Wicek! -\nzwrócił się Franc do chłopca - daj mi korek za grosz... Tylko zawiń go w bibułę...\nDo widzenia, kochany Ignacy, wpadnij do mnie dziś wieczorem, to przy dobrej butelce\npogadamy. A może i ten pan z tobą przyjdzie - dodał już z ulicy-, wskazując ręką na\nsinego z gniewu Jana.</font></p>\n<font size=\"4\">\n\n<p>- Noga moja nie postanie u podłego Szwaba! - krzyknął Jan.</font></p>\n<font size=\"4\">\n\n<p>To jednak nie przeszkodziło, że wieczorem byliśmy obaj u Franca.</font></p>\n<font size=\"4\">\n\n<p>Mimochodem wspomnę, że nie było tygodnia, w ciągu którego bracia Minclowie nie\npokłóciliby się i nie pogodzili przynajmniej ze dwa razy. Co zaś jest najosobliwszym,\nże przyczyny swarów nigdy nie wypływały z interesu natury materialnej. Owszem, pomimo\nnajwiększych nieporozumień bracia zawsze poręczali swoje kwity, pożyczali sobie\npieniędzy i nawzajem płacili długi: Powody tkwiły w ich charakterach.</font></p>\n<font size=\"4\">\n\n<p>Jan Mincel był romantyk i entuzjasta, Franc spokojny i zgryźliwy; Jan był gorącym\nbonapartystą, Franc republikaninem i specjalnym wrogiem Napoleona III. Nareszcie Franc\nMincel przyznawał się do niemieckiego pochodzenia, podczas gdy Jan uroczyście\ntwierdził, że Minclowie pochodzą ze starożytnej polskiej rodziny Miętusów, którzy\nkiedyś, może za Jagiellonów, a może za królów wybieralnych osiedli między Niemcami.</font></p>\n<font size=\"4\">\n\n<p>Dość było jednego kieliszka wina, ażeby Jan Mincel zaczął bić pięściami w\nstół albo w plecy swoich sąsiadów i wrzeszczeć:</p>\n\n<p>- Czuję w sobie starożytną polską krew!... Niemka nie mogłaby mnie urodzić!...\nMam zresztą dokumenta...</font></p>\n<font size=\"4\">\n\n<p>I bardzo zaufanym osobom pokazywał dwa stare dyplomy, z których jeden odnosił się\ndo jakiegoś Modzelewskiego, kupca w Warszawie za czasów szwedzkich, a drugi do Milera,\nkościuszkowskiego porucznika. Jaki by przecież istniał związek między tymi osobami a\nrodziną Minclów - nie wiem po dziś dzień, choć objaśnienia niejednokrotnie\nsłyszałem.</font></p>\n<font size=\"4\">\n\n<p>Nawet z powodu wesela Jana wybuchnął skandal między braćmi: Jan bowiem zaopatrzył\nsię na tę uroczystość w amarantowy kontusz, żółte buty i szablę, podczas gdy Franc\noświadczył, że nie pozwoli na taką maskaradę przy ślubie, choćby miał podać\nskargę do policji. Usłyszawszy to Jan przysiągł, że zabije denuncjanta, jeżeli go\nzobaczy, i do weselnej kolacji ubrał się w szaty swoich przodków Miętusów. Franc zaś\nbył i na ślubie, i na weselu, lecz choć nie gadał z bratem, na śmierć zatańcowywał\nmu żonę i prawie do samobójstwa upił się jego winem.</font></p>\n<font size=\"4\">\n\n<p>Nawet zgon Franca, który w roku 1856 zmarł na karbunkuł, nie obszedł się bez\nawantury. W ciągu trzech ostatnich dni obaj bracia po dwa razy wyklęli się i\nwydziedziczyli w sposób bardzo uroczysty. Mimo to Franc cały majątek zapisał Janowi, a\nJan przez kilka tygodni chorował z żalu po bracie i - połowę odziedziczonej fortuny\n(około dwudziestu tysięcy złotych) przekazał jakimś trzem sierotkom, którymi nadto\nopiekował się do końca życia.</font></p>\n<font size=\"4\">\n\n<p>Dziwna była to rodzina!</font></p>\n<font size=\"4\">\n\n<p>I otóż znowu zboczyłem od przedmiotu: miałem pisać o Wokulskim,a piszę o\nMinclach. Gdybym nie czuł się tak rześkim, jak jestem, mógłbym posądzić się o\ngadulstwo zapowiadające bliską starość.</p>\n\n<p>Powiedziałem, że w postępowaniu Stasia Wokulskiego wielu rzeczy nie rozumiem i za\nkażdym razem mam ochotę zapytać: -na co to wszystko?...</p>\n\n<p>Otóż kiedym wrócił do sklepu, prawie co wieczór zbieraliśmy się u <i>Grossmutter</i>\nna górze: Jan i Franc Minclowie, a czasem i Małgosia Pfeifer. Małgosia z Janem\nsiadywali w okiennej framudze i trzymając się za ręce patrzyli w niebo; Franc pił piwo\nz dużego kufla (który miał cynową klapę), staruszka robiła pończochę, a ja -\nopowiadałem dzieje kilku lat spędzonych za granicą.</font></p>\n<font size=\"4\">\n\n<p>Najczęściej, rozumie się, była mowa o tęsknotach tułaczki, niewygodach\nżołnierskiego życia albo o bitwach. W takiej chwili Franc wypijał podwójne porcje\npiwa, Małgosia przytulała się do Jana (do mnie nikt się tak nie przytulał), a <i>Grossmutter</i>\ngubiła oczka w pończosze. Gdym już skończył, Franc wzdychał, szeroko rozsiadając\nsię na kanapie, Małgosia całowała Jana, a Jan Małgosię, staruszka zaś trzęsąc\ngłową mówiła :</font></p>\n<font size=\"4\">\n\n<p>- <i>Jesäs! Jesäs!... wie is das schrecklich... Aber sag mir, lieber Ignaz, wozu also\nbist du denn nach Ungarn gegnngen?</i></p>\n\n<p>- No, przecie<i> Grossmutter</i> rozumie, że chodził do Węgier na wojnę - wtrącił\nniecierpliwie Jan.</font></p>\n<font size=\"4\">\n\n<p>Lecz staruszka ciągle kręcąc głową ze zdziwienia mruczała do siebie:</font></p>\n<font size=\"4\">\n\n<p>- <i>Der Kaffe war ja immer gut und zu Mittag hat er sich doch immer vollgegessen...\nWarum bat er denn das getan?..</i>.</p>\n\n<p>- O! bo<i> Grossmutter</i> myśli tylko o kawie i o obiedzie - oburzył się Jan.</font></p>\n<font size=\"4\">\n\n<p>Nawet kiedy opowiedziałem ostatnie chwile i straszną śmierć Katza, starowina\nwprawdzie rozpłakała się, pierwszy raz od czasu, jak ją znałem; niemniej jednak\notarłszy łzy i wziąwszy się znowu do swej pończochy, szeptała:</font></p>\n<font size=\"4\">\n\n<p>- <i>Merkwürdig! Der Kaffee war ja immer gut und zu Mittag hat er sich doch immer\nvollgegessen... Warum hat er denn das getan?</i></p>\n\n<p>Toż samo ja dziś nieomal co godzinę mówię o Stasiu Wokulskim. Miał po śmierci\nżony spokojny kawałek chleba, więc po co pojechał do Bułgarii? Zdobył tam taki\nmajątek, że mógłby sklep zwinąć: po co zaś rozszerzył . go? Ma przy nowym sklepie\npyszne dochody, więc po co tworzy jeszcze jakąś spółkę?...</font></p>\n<font size=\"4\">\n\n<p>Po co wynajął dla siebie ogromne mieszkanie? Po co kupił powóz i konie? Po co pnie\nsię do arystokracji, a unika kupców, którzy mu tego darować nie mogą?</font></p>\n<font size=\"4\">\n\n<p>A w jakim celu zajmuje się furmanem Wysockim albo jego bratem, dróżnikiem z kolei\nżelaznej? Po co kilku biednym czeladnikom założył warsztaty? Po co opiekuje się nawet\nnierządnicą, która choć mieszka u magdalenek, mocno szkodzi jego reputacji?...</p>\n\n<p>A jaki on sprytny... Kiedy dowiedziałem się na giełdzie o zamachu Hödla, wracam do\nsklepu i patrząc mu bystro w oczy mówię:</font></p>\n<font size=\"4\">\n\n<p>- Wiesz, Stasiu, jakiś Hödel strzelił do cesarza Wilhelma...</font></p>\n<font size=\"4\">\n\n<p>A on, jakby nigdy nic, odpowiada:</p>\n\n<p>- Wariat.</p>\n\n<p>- Ale temu wariatowi - ja mówię - zetną głowę.</font></p>\n<font size=\"4\">\n\n<p>- I słusznie - on odpowiada - nie będzie się mnożył ród wariacki.</font></p>\n\n<p><font size=\"4\">Żeby mu przy tym drgnął choć jeden muskuł, nic. Skamieniałem wobec\njego zimnej krwi.</font></p>\n<font size=\"4\">\n\n<p>Kochany Stasiu, tyś sprytny, alem i ja nie w ciemię bity: wiem więcej, aniżeli\nprzypuszczasz, i to mi tylko bolesne, że nie masz do mnie zaufania. Bo rada przyjaciela i\nstarego żołnierza mogłaby cię uchronić od niejednego głupstwa, jeżeli nie od\nplamy...</font></p>\n<font size=\"4\">\n\n<p>Ale co ja tu będę wypowiadać własne opinie; niech mówi za mnie bieg wypadków.</font></p>\n<font size=\"4\">\n\n<p>W początkach maja wprowadziliśmy się do nowego sklepu, który obejmuje pięć\nogromnych salonów. W pierwszym pokoju, na lewo, mieszczą się same ruskie tkaniny:\nperkale, kretony, jedwabie i aksamity. Drugi pokój zajęty jest w połowie na te same\ntkaniny, a w połowie na drobiazgi do ubrania służące: kapelusze, kołnierzyki,\nkrawaty, parasolki. W salonie frontowym najwykwintniejsza galanteria: brązy, majoliki,\nkryształy, kość słoniowa. Następny pokój na prawo lokuje zabawki tudzież wyroby z\ndrzewa i metalów, a w ostatnim pokoju na prawo są towary z gumy i skóry. </font></p>\n<font size=\"4\">\n\n<p>Tak sobie to uporządkowałem; nie wiem, czy właściwie, ale Bóg mi świadkiem, żem\nchciał jak najlepiej. Wreszcie pytałem o zdanie Stasia Wokulskiego; ale on, zamiast coś\nporadzić, tylko wzruszał ramionami i uśmiechał się, jakby mówił:</font></p>\n<font size=\"4\">\n\n<p>&quot;A cóż mnie to obchodzi...&quot;</font></p>\n<font size=\"4\">\n\n<p>Dziwny człowiek! Przyjdzie mu do głowy genialny plan, wykona go w ogólnych zarysach,\nale - ani dba o szczegóły. On kazał przenieść sklep, on zrobił go ogniskiem handlu\nruskich tkanin i galanterii zagranicznej, on zorganizował całą administrację. Ale\nzrobiwszy to, dziś ani miesza się do sklepu: składa wizyty wielkim panom albo jeździ\nswoim powozem do Łazienek, albo gdzieś znika bez śladu; a w sklepie ukazuje się ledwie\nprzez parę godzin na dzień. Przy tym roztargniony, rozdrażniony, jakby na coś czekał\nalbo czegoś się obawiał.</font></p>\n<font size=\"4\">\n\n<p>Ale cóż to za złote serce!</font></p>\n<font size=\"4\">\n\n<p>Ze wstydem wyznaję, że było mi trochę przykro wynosić się na nowy lokal. Jeszcze\nze sklepem pół biedy; nawet wolę służyć w ogromnym magazynie, na wzór paryskich,\naniżeli w takim kramie, jakim był nasz poprzedni. Żal mi jednak było mego pokoju, w\nktórym dwadzieścia pięć lat przemieszkałem. Ponieważ do lipca obowiązuje nas stary\nkontrakt, więc do połowy maja siedziałem w moim pokoiku, przypatrując się jego\nścianom, kracie, która przypominała mi najmilsze chwile w Zamościu, i starym\nsprzętom.</font></p>\n<font size=\"4\">\n\n<p>&quot;Jak ja to wszystko ruszę, jak ja to przeniosę, Boże miłosierny!...&quot;-\nmyślałem.</font></p>\n<font size=\"4\">\n\n<p>Aż jednego dnia, około połowy maja (rozeszły się wówczas wieści mocno pokojowe),\nStaś przed samym zamknięciem sklepu przychodzi do mnie i mówi:</font></p>\n<font size=\"4\">\n\n<p>- Cóż, stary, czas by się przeprowadzić na nowe mieszkanie.</p>\n\n<p>Doznałem takiego uczucia, jakby ze mnie krew wyciekła. A on prawi dalej :</font></p>\n<font size=\"4\">\n\n<p>- Chodźże ze mną, pokażę ci nowy lokal, który wziąłem dla ciebie w tym samym\ndomu.</font></p>\n<font size=\"4\">\n\n<p>- Jak to wziąłeś? - pytam. - Przecież muszę umówić się o cenę z gospodarzem.</font></p>\n<font size=\"4\">\n\n<p>- Już zapłacone! - on odpowiada.</font></p>\n<font size=\"4\">\n\n<p>Wziął mnie pod rękę i prowadzi przez tylne drzwi sklepu do sieni.</font></p>\n<font size=\"4\">\n\n<p>- Ależ - mówię - tu lokal zajęty...</font></p>\n<font size=\"4\">\n\n<p>Zamiast odpowiedzi otworzył drzwi po drugiej stronie sieni... Wchodzę... słowo\nhonoru - salon!... Meble kryte utrechtem, na stołach albumy, w oknie majoliki... Pod\nścianą biblioteka...</font></p>\n<font size=\"4\">\n\n<p>- Masz tu - mówi Staś pokazując bogato oprawne książki - trzy historie Napoleona\nI, życie Garibaldiego i Kossutha, historię Węgier...</font></p>\n<font size=\"4\">\n\n<p>Z książek byłem bardzo kontent, ale ten salon, muszę wyznać, zrobił na mnie\nprzykre wrażenie. Staś spostrzegł to i uśmiechnąwszy się, nagle otworzył drugie\ndrzwi.</font></p>\n<font size=\"4\">\n\n<p>Boże miłosierny!... ależ ten drugi pokój to mój pokój, w którym mieszkałem od\nlat dwudziestu pięciu. Okna zakratowane, zielona firanka, mój czarny stół... A pod\nścianą naprzeciw moje żelazne łóżko, dubeltówka i pudło z gitarą...</font></p>\n<font size=\"4\">\n\n<p>- Jak to - pytam - więc mnie już przenieśli?...</font></p>\n<font size=\"4\">\n\n<p>- Tak - odpowiada Staś - przenieśli ci każdy ćwieczek, nawet płachtę dla Ira.</font></p>\n<font size=\"4\">\n\n<p>Może to się wyda komu śmiesznym, ale ja miałem łzy w oczach...</font></p>\n<font size=\"4\">\n\n<p>Patrzyłem na jego surową twarz, smutne oczy i prawie nie mogłem wyobrazić sobie,\nże ten człowiek jest tak domyślny i posiada taką delikatność uczuć. Bo żebym mu\nchoć wspomniał o tym... On sam odgadł, że mogę tęsknić za dawną siedzibą, i sam\nczuwał nad przeprowadzeniem moich gratów.</font></p>\n<font size=\"4\">\n\n<p>Szczęśliwa byłaby kobieta, z którą by on się ożenił (mam nawet dla niego\npartię...); ale on się chyba nie ożeni. Jakieś dzikie myśli snują mu się po\ngłowie, ale nie o małżeństwie, niestety!... Ile to już poważnych osób przychodziło\ndo naszego sklepu niby za sprawunkami, a naprawdę w swaty do Stasia i - wszystko na nic.</font></p>\n<font size=\"4\">\n\n<p>Taka pani Szperlingowa ma ze sto tysięcy rubli gotowizną i dystylarnię. Czego ona\njuż nie kupiła u nas, a wszystko dlatego, ażeby mnie zapytać :</p>\n\n<p>- Cóż, nie żeni się pan Wokulski?</font></p>\n<font size=\"4\">\n\n<p>- Nie, pani dobrodziejko...</p>\n\n<p>- Szkoda! - mówi pani Szperlingowa wzdychając. - Piękny sklep, duży majątek, ale -\nwszystko to rozejdzie się... bez gospodyni. Gdyby zaś pan Wokulski wybrał sobie jaką\npoważną i majętną kobietę, wzmocniłby się nawet jego kredyt.</font></p>\n<font size=\"4\">\n\n<p>- Święte słowa pani dobrodziejki... - ja odpowiadam.</font></p>\n<font size=\"4\">\n\n<p>- Adieu! panie Rzecki - ona mówi (kładąc na kasie dwadzieścia albo i\npięćdziesiąt rubli). - Ale niechże pan czasem nie wspomni panu Wokulskiemu o tym, że\nja mówiłam coś o małżeństwie. Bo gotów pomyśleć, że stara baba poluje na\nniego... Adieu, panie Rzecki...</font></p>\n<font size=\"4\">\n\n<p>-&quot;Owszem, nie zaniedbam wspomnieć mu o tym...&quot;</p>\n\n<p>I zaraz myślę, że gdybym ja był Wokulskim, w jednej chwili ożeniłbym się z tą\nbogatą wdową. Jak ona zbudowana, <i>Herr Jesäs</i>!...</p>\n\n<p>Albo taki Szmeterling, rymarz. Ile razy załatwiamy rachunek, mówi:</font></p>\n<font size=\"4\">\n\n<p>- Nie mógłby się, panie tego, taki, panie tego, Wokulski żenić?...</p>\n\n<p>Chłop, panie, ognisty; kark jak u byka... Żeby mnie piorun, panie tego, trzasł, sam\noddałbym mu córkę, a w posagu dałbym im rocznie za dziesięć tysięcy, panie tego,\nrubli towaru... No?</font></p>\n<font size=\"4\">\n\n<p>Albo taki radca Wroński. Niebogaty, cichutki, ale kupuje u nas co tydzień choćby\nparę rękawiczek i za każdym razem mówi:</font></p>\n<font size=\"4\">\n\n<p>- Ma tu Polska nie ginąć, mój Boże, kiedy tacy jak Wokulski nie żenią się. Bo to\nnawet, mój Boże, nie potrzebuje człowiek posagu, więc mógłby znaleźć panienkę,\nktóra, mój Boże! i do fortepianu, i domem zarządzi, i zna języki...</font></p>\n<font size=\"4\">\n\n<p>Takich swatów dziesiątki przewijają się przez nasz sklep. Niektóre matki, ciotki\nalbo ojcowie po prostu przyprowadzają do nas panny na wydaniu. Matka, ciotka albo ojciec\nkupuje coś za rubla, a tymczasem panna chodzi po sklepie, siada, bierze się pod boki,\nażeby zwrócić uwagę na swoją figurę, wysuwa naprzód prawą nóżkę, potem lewą\nnóżkę, potem wystawia rączki... Wszystko w tym celu, ażeby złapać Stacha, a jego\nalbo nie ma w sklepie, albo jeżeli jest, to nawet nie patrzy na towar, jakby mówił:</font></p>\n<font size=\"4\">\n\n<p>- Taksacją zajmuje się pan Rzecki...</font></p>\n<font size=\"4\">\n\n<p>Wyjąwszy rodzin mających dorosłe córki tudzież wdów i panien na wydaniu, które\nzdają się być odważniejszymi od węgierskiej piechoty, biedny mój Stach nie cieszy\nsię sympatią. Nic dziwnego - oburzył przeciw sobie wszystkich fabrykantów jedwabnych i\nbawełnianych, a także kupców, którzy sprzedają ich towary.</font></p>\n<font size=\"4\">\n\n<p>Raz, przy niedzieli (rzadko mi się to zdarza), zaszedłem do handelku na śniadanie.\nKieliszek anyżówki i kawałek śledzia przy bufecie, a do stołu porcyjka flaków i\nćwiartka porteru - oto bal! Zapłaciłem niecałego rubla, ale moc się nałykał dymu, a\nmoc się nasłuchał!... Wystarczy mi tego na parę lat.</font></p>\n<font size=\"4\">\n\n<p>W dusznym i ciemnym jak wędzarnia pokoju, gdzie mi flaki podano, siedziało ze\nsześciu jegomościów przy jednym stole. Byli to ludzie spasieni i dobrze odziani;\nzapewne kupcy, obywatele miejscy, a może i fabrykanci. Każdy wyglądał tak na trzy do\npięciu tysięcy rubli rocznego dochodu.</font></p>\n<font size=\"4\">\n\n<p>Ponieważ nie znałem tych panów, a zapewne i oni mnie, nie mogę więc posądzić ich\no umyślną szykanę. Proszę jednak wyobrazić sobie, co za traf, że właśnie gdym\nwszedł do pokoju, rozmawiali o Wokulskim.</font></p>\n<font size=\"4\">\n\n<p>Kto mówił, z przyczyny dymu nie widziałem; wreszcie nie śmiałem podnieść oczu od\ntalerza.</p>\n\n<p>- Karierę zrobił! - mówił gruby głos. - Za młodu wysługiwał się takim jak my,\na ku starości chce mu się fagasować wielkim panom.</p>\n\n<p>- Ci dzisiejsi panowie - wtrącił jegomość dychawiczny - tyle warci co i on. Gdzie\nby to dawniej w hrabskim domu przyjmowali eks-kupczyka, który przez ożenek dorobił się\nmajątku... Śmiech powiedzieć!...</p>\n\n<p>- Fraszka ożenek - odparł gruby głos zakrztusiwszy się nieco - bogaty ożenek nie\nhańbi. Ale te miliony, zarobione na dostawach w czasie wojny, z daleka pachną\nkryminałem.</font></p>\n<font size=\"4\">\n\n<p>- Podobno nie kradł - odezwał się półgłosem ktoś trzeci.</font></p>\n<font size=\"4\">\n\n<p>- W takim razie nie ma milionów - huknął bas. - A w takim znowu wypadku po co\nzadziera nosa!... czego pnie się do arystokracji?</font></p>\n<font size=\"4\">\n\n<p>- Mówią - dorzucił inny głos - że chce założyć spółkę z samych\nszlachciców...</font></p>\n<font size=\"4\">\n\n<p>- Aha!... I oskubać ich, a potem zemknąć - wtrącił dychawiczny.</font></p>\n<font size=\"4\">\n\n<p>- Nie - mówił bas - on z tych dostaw nie obmyje się nawet szarym mydłem. Kupiec\ngalanteryjny robi dostawy! Warszawiak jedzie do Bułgarii!...</font></p>\n<font size=\"4\">\n\n<p>- Pański brat, inżynier, jeździł za zarobkiem jeszcze dalej - odezwał się\npółgłos.</font></p>\n<font size=\"4\">\n\n<p>- Zapewne! - przerwał bas. - Czy może i sprowadzał perkaliki z Moskwy? Tu jest drugi\nsęk: zabija przemysł krajowy!...</font></p>\n<font size=\"4\">\n\n<p>- Ehe! He!... - zaśmiał się ktoś dotąd milczący - to już do kupca nie należy.\nKupiec jest od tego, ażeby sprowadzał tańszy towar i z lepszym zyskiem dla siebie.\nNieprawda?... Ehe! He!...</font></p>\n<font size=\"4\">\n\n<p>- W każdym razie nie dałbym trzech groszy za jego patriotyzm odparł bas.</font></p>\n<font size=\"4\">\n\n<p>- Podobno jednak - wtrącił półgłos - ten Wokulski dowiódł swego patriotyzmu nie\ntylko językiem...</font></p>\n<font size=\"4\">\n\n<p>- Tym gorzej - przerwał bas. - Dowodził będąc gołym! Ochłonął poczuwszy ruble w\nkieszeni.</font></p>\n<font size=\"4\">\n\n<p>- O!... że też my zawsze kogoś musimy posądzać albo o zdradę kraju, albo o\nzłodziejstwo! Nieładnie!... - oburzał się półgłos.</font></p>\n<font size=\"4\">\n\n<p>- Coś go pan mocno bronisz?... - spytał bas posuwając krzesłem.</font></p>\n<font size=\"4\">\n\n<p>- Bronię, bom trochę o nim słyszał - odpowiedział półgłos.- Furmani u mnie\nniejaki Wysocki, który umierał z głodu, nim Wokulski postawił go na nogi...</font></p>\n<font size=\"4\">\n\n<p>- Za pieniądze z dostaw w Bułgarii!... Dobroczyńca!...</font></p>\n<font size=\"4\">\n\n<p>- Inni, panie, zbogacili się na funduszach narodowych i - nic. Ehe! He!...</font></p>\n<font size=\"4\">\n\n<p>- W każdym razie ciemna to figura - zakonkludował dychawiczny. - Rzuca się w prawo i\nw lewo, sklepu nie pilnuje, perkaliki sprowadza, szlachtę jakby chciał naciągnąć...</p>\n\n<p>Ponieważ chłopiec sklepowy w tej chwili przyniósł im nowe butelki, więc\nwymknąłem się po cichu. Nie wmieszałem się do tej rozmowy, gdyż znając Stacha od\ndziecka, mógłbym im powiedzieć tylko dwa wyrazy: &quot;Jesteście podli...&quot;</font></p>\n<font size=\"4\">\n\n<p>I to wszystko gadają wówczas, kiedy ja drżę z obawy o jego przyszłość, kiedy\nwstając i kładąc się spać pytam: &quot;Co on robi? po co robi? i co z tego\nwyniknie?...&quot; I to wszystko gadają o nim dziś, przy mnie, który wczoraj\npatrzyłem, jak dróżnik Wysocki upadł mu do nóg dziękując za przeniesienie do,\nSkierniewic i udzielenie zapomogi...</font></p>\n<font size=\"4\">\n\n<p>Prosty człowiek, a jaki uczciwy! Przywiózł ze sobą dziesięcioletniego syna i\nwskazując na Wokulskiego mówił:</font></p>\n<font size=\"4\">\n\n<p>- Przypatrzże się, Pietrek, panu, bo to nasz największy dobrodziej...Jakby kiedy\nzechciał, żebyś. sobie uciął rękę dla niego, utnij, a jeszcze mu się nie\nwywdzięczysz...</font></p>\n<font size=\"4\">\n\n<p>Albo ta dziewczyna, która pisała do niego od magdalenek: &quot;Przypomniałam sobie\njedną modlitwę z dziecinnych czasów, ażeby modlić się za pana:..&quot;</font></p>\n<font size=\"4\">\n\n<p>Oto ludzie prości, oto dziewczyny występne; czyliż oni i one nie mają więcej\nszlachetnych uczuć aniżeli my, surdutowcy, po całym mieście chwalący się cnotami, w\nktóre zresztą żaden z nas nie wierzy. Ma Staś rację, że zajął się losem tych\nbiedaków, chociaż... mógłby się nimi zajmować w sposób trochę spokojniejszy...</font></p>\n<font size=\"4\">\n\n<p>Ach! bo trwożą mnie jego nowe znajomości...</font></p>\n<font size=\"4\">\n\n<p>Pamiętam, w początkach maja wchodzi do sklepu jakiś bardzo niewyraźny jegomość\n(rude faworyty, oczy paskudne) i położywszy na kantorku swój bilet wizytowy, mówi\ndosyć połamanym językiem:</font></p>\n<font size=\"4\">\n\n<p>- Proszę powiedzieć pan Wokulski, ja będę dziś siódma...</font></p>\n<font size=\"4\">\n\n<p>I tyle. Spojrzałem na bilet, czytam: &quot;Wiliam Colins, nauczyciel języka\nangielskiego...&quot; Cóż to za farsa?... Przecie chyba Wokulski nie będzie uczył się\npo angielsku?...</font></p>\n<font size=\"4\">\n\n<p>Wszystko jednak zrozumiałem, gdy na drugi dzień przyszły telegramy o... zamachu\nHödla...</font></p>\n<font size=\"4\">\n\n<p>Albo inna znajomość, jakaś pani Meliton, która zaszczyca nas wizytami od chwili\npowrotu Stasia z Bułgarii. Chuda baba, mała, trajkocze jak młyn, a czujesz, że mówi\ntylko to, co chce powiedzieć. Wpada. raz, w końcu maja:</font></p>\n<font size=\"4\">\n\n<p>- Jest pan Wokulski? Pewno nie ma, spodziewam się... Wszak mówię z panem Rzeckim?\nZaraz to zgadłam... Co za piękna neseserka!... drzewo oliwkowe, znam się na tym. Niech\npan powie panu Wokulskiemu, ażeby mi to przysłał, on wie mój adres, i - ażeby jutro,\nokoło pierwszej, był w Łazienkach...</font></p>\n<font size=\"4\">\n\n<p>- W których, przepraszam? - spytałem, oburzony jej zuchwalstwem.</font></p>\n<font size=\"4\">\n\n<p>- Jesteś pan błazen... W królewskich! - odpowiada mi ta dama.</font></p>\n<font size=\"4\">\n\n<p>No i cóż!... Wokulski posłał jej neseserkę i pojechał do Łazienek. Wróciwszy\nzaś stamtąd, powiedział mi, że... w Berlinie zbierze się kongres dla zakończenia\nwojny wschodniej... I kongres jest!...</font></p>\n<font size=\"4\">\n\n<p>Taż sama jejmość wpada drugi raz, zdaje mi się, pierwszego czerwca.</font></p>\n<font size=\"4\">\n\n<p>- Ach! - woła - cóż to za piękny wazon!... z pewnością francuska majolika, znam\nsię na tym... Powiedz pan panu Wokulskiemu, ażeby mi go przysłał, i... (tu dodała\nszeptem) i... powiedz mu pan jeszcze, że pojutrze około pierwszej...</font></p>\n<font size=\"4\">\n\n<p>Gdy wyszła, rzekłem do Lisieckiego:</font></p>\n<font size=\"4\">\n\n<p>- Załóż się pan, że pojutrze będziemy mieli ważną polityczną wiadomość.</p>\n\n<p>- Niby trzeciego czerwca?... - odparł śmiejąc się.</font></p>\n<font size=\"4\">\n\n<p>Proszę sobie jednak wyobrazić nasze miny, kiedy przyszedł telegram donoszący... o\nzamachu Nobilinga w Berlinie!... Ja myślałem, że padnę trupem, Lisiecki od tej pory\nzaprzestał już nieprzyzwoitych żartów na mój rachunek i co gorsze, zawsze wypytuje\nmnie o wiadomości polityczne...</font></p>\n<font size=\"4\">\n\n<p>Zaprawdę! strasznym nieszczęściem jest wielka reputacja. Ja bowiem od chwili, kiedy\nLisiecki zwraca się do mnie jako do &quot;poinformowanego&quot;, straciłem sen i resztę\napetytu...</font></p>\n<font size=\"4\">\n\n<p>Cóż dopiero musi się dziać z moim biednym Stachem, który utrzymuje ciągłe\nstosunki z tym panem Colinsem i z tą panią Melitonową...</font></p>\n<font size=\"4\">\n\n<p>Boże miłosierny, czuwaj nad nami!...</font></p>\n<font size=\"4\">\n\n<p>Już kiedym się tak rozgadał (dalibóg, robię się plotkarzem), więc muszę dodać,\nże i w naszym sklepie panuje jakiś niezdrowy ferment. Oprócz mnie jest siedmiu\nsubiektów (czy kiedy marzył o czymś podobnym stary Mincel!), ale - nie ma jedności.\nKlejn i Lisiecki, jako dawniejsi, trzymają tylko z sobą, resztę zaś kolegów traktują\nw sposób nie powiem pogardliwy, ale trochę z góry. Trzej zaś nowi subiekci:\ngalanteryjny, metalowy i gumowy, znowu tylko z sobą się wdają, są sztywni i pochmurni.\nWprawdzie poczciwy Zięba chcąc ich zbliżyć biega od starych do nowych i ciągle im\ncoś perswaduje; ale nieborak ma tak nieszczęśliwą rękę, że antagoniści po każdej\npróbie godzenia krzywią się na siebie jeszcze szkaradniej.</font></p>\n<font size=\"4\">\n\n<p>Może gdyby nasz magazyn (z pewnością jest to magazyn, a w dodatku pierwszorzędny\nmagazyn!), otóż gdyby on rozwijał się stopniowo, gdybyśmy co rok przybierali po\njednym subiekcie - nowy człowiek wsiąknąłby między starych i istniałaby harmonia.\nAle jak od razu przybyło pięciu ludzi świeżych, jak jeden drugiemu często gęsto\nwchodzi w drogę (bo w tak krótkim czasie nie można ani towarów należycie\nuporządkować, ani każdemu określić sfery jego obowiązków), jest naturalnym, że\nmuszą wyradzać się niesnaski. No, ale co ja mam się wdawać w krytykę czynności\npryncypała i jeszcze człowieka, .który ma więcej rozumu aniżeli my wszyscy...</font></p>\n<font size=\"4\">\n\n<p>W jednym tylko punkcie godzą się starzy i nowi panowie, a nawet pomaga im Zięba,\noto: jeżeli chodzi o dokuczenie siódmemu naszemu subiektowi - Szlangbaumowi. Ten\nSzlangbaum (znam go od dawna) jest mojżeszowego wyznania, ale człowiek porządny. Mały,\nczarny, zgarbiony, zarośnięty, słowem - trzech groszy nie dałbyś za niego, kiedy\nsiedzi za kantorkiem. Ale niech no gość wejdzie (Szlangbaum pracuje w wydziale ruskich\ntkanin), Chryste elejson... Kręci się jak fryga; dopiero co był na najwyższej półce\nna prawo, już jest przy najniższej szufladzie na środku i w tej samej chwili znowu\ngdzieś pod sufitem na lewo. Kiedy zacznie rzucać sztuki, zdaje się, że to nie\nczłowiek, ale machina parowa; kiedy zacznie rozwijać i mierzyć, myślę, że bestia ma\nze trzy pary rąk. Przy tym rachmistrz zawołany, a jak zacznie rekomendować towary,\npodsuwać kupującemu projekta, odgadywać gusta, wszystko niezmiernie poważnym tonem, to\nsłowo honoru daję, że Mraczewski w kąt!... Szkoda tylko, że jest taki mały i\nbrzydki; musimy mu dodać jakiegoś głupiego a przystojnego chłopaka za pomocnika dla\ndam. Bo wprawdzie z ładnym subiektem damy dłużej siedzą, ale za to mniej grymaszą i\nmniej się targują.</font></p>\n<font size=\"4\">\n\n<p>(Swoją drogą, niechaj nas Bóg zachowa od damskiej klienteli. Ja może dlatego nie\nmam odwagi do małżeństwa, że ciągle widuję damy w sklepie. Stwórca świata\nformując cud natury, zwany kobietą, z pewnością nie zastanowił się, jakiej klęski\nnarobi kupcom.)</font></p>\n<font size=\"4\">\n\n<p>Otóż Szlangbaum jest w całym znaczeniu porządnym obywatelem, a mimo to wszyscy go\nnie lubią, gdyż - ma nieszczęście być starozakonnym...</p>\n\n<p>W ogóle, może od roku, uważam, że do starozakonnych rośnie niechęć; nawet ci,\nktórzy przed kilkoma laty nazywali ich Polakami mojżeszowego wyznania, dziś zwą ich\nŻydami. Zaś ci, którzy niedawno podziwiali ich pracę, wytrwałość i zdolności,\ndziś widzą tylko wyzysk i szachrajstwo.</font></p>\n<font size=\"4\">\n\n<p>Słuchając tego, czasem myślę, że na ludzkość spada jakiś mrok duchowy, podobny\ndo nocy. W dzień wszystko było ładne, wesołe i dobre; w nocy wszystko brudne i\nniebezpieczne. Tak sobie myślę, ale milczę; bo cóż może znaczyć sąd starego\nsubiekta wobec głosu znakomitych publicystów, którzy dowodzą, że Żydzi krwi\nchrześcijańskiej używają na mace i że powinni być w prawach swoich ograniczeni. Nam\nkule nad głowami inne wyświstywały hasła, pamiętasz, Katz?...</font></p>\n<font size=\"4\">\n\n<p>Taki stan rzeczy w osobliwy sposób oddziaływa na Szlangbauma. Jeszcze w roku zeszłym\nczłowiek ten nazywał się Szlangowskim, obchodził Wielkanoc i Boże Narodzenie, i z\npewnością najwierniejszy katolik nie zjadał tyle kiełbasy co on. Pamiętam, że gdy\nraz w cukierni zapytano go:</font></p>\n<font size=\"4\">\n\n<p>- Nie lubisz pan lodów, panie Szlangowski?</p>\n\n<p>Odpowiedział :</font></p>\n<font size=\"4\">\n\n<p>- Lubię tylko kiełbasę, ale bez czosnku. Czosnku znieść nie mogę.</font></p>\n<font size=\"4\">\n\n<p>Wrócił z Syberii razem ze Stachem i doktorem Szumanem i zaraz wstąpił do\nchrześcijańskiego sklepu, choć Żydzi dawali mu lepsze warunki. Od tej też pory\nciągle pracował u chrześcijan i dopiero w roku bieżącym wymówili mu posadę.</font></p>\n<font size=\"4\">\n\n<p>W początkach maja pierwszy raz przyszedł do Stacha z prośbą. Był bardziej\nskurczony i miał czerwieńsze oczy niż zwykle.</font></p>\n<font size=\"4\">\n\n<p>- Stachu - rzekł pokornym głosem - utonę na Nalewkach, jeżeli mnie nie\nprzygarniesz.</font></p>\n<font size=\"4\">\n\n<p>- Dlaczego żeś od razu do mnie nie przyszedł? - spytał Stach.</font></p>\n<font size=\"4\">\n\n<p>- Nie śmiałem... Bałem się, żeby nie mówili o mnie, że Żyd musi się wszędzie\nwkręcić. I dziś nie przyszedłbym, gdyby nie troska o dzieci.</font></p>\n<font size=\"4\">\n\n<p>Stach wzruszył ramionami i natychmiast przyjął Szlangbauma z pensją półtora\ntysiąca rubli rocznie.</font></p>\n<font size=\"4\">\n\n<p>Nowy subiekt od razu wziął się do roboty, a w pół godziny później mruknął\nLisiecki do Klejna:</font></p>\n<font size=\"4\">\n\n<p>- Co tu, u diabła, tak czosnek zalatuje, panie Klejn?..</font></p>\n<font size=\"4\">\n\n<p>Zaś w kwadrans później, nie wiem już z jakiej racji, dodał:</font></p>\n<font size=\"4\">\n\n<p>- Jak te kanalie Żydy cisną się na Krakowskie Przedmieście! Nie mógłby to parch,\njeden z drugim, pilnować się Nalewek albo Świętojerskiej?</font></p>\n<font size=\"4\">\n\n<p>Szlangbaum milczał, tylko drgały mu czerwone powieki.</font></p>\n<font size=\"4\">\n\n<p>Szczęściem, obie te zaczepki słyszał Wokulski. Wstał od biurka i rzekł tonem,\nktórego, co prawda, nie lubię:</font></p>\n<font size=\"4\">\n\n<p>- Panie... panie Lisiecki! Pan Henryk Szlangbaum był moim kolegą wówczas, kiedy\ndziało mi się bardzo źle. Czybyś więc pan nie pozwolił mu kolegować ze mną dziś,\nkiedy mam się trochę lepiej?...</font></p>\n<font size=\"4\">\n\n<p>Lisiecki zmieszał się czując, że jego posada wisi na włosku. Ukłonił się, coś\nmruknął, a wtedy Wokulski zbliżył się do Szlangbauma i uściskawszy go powiedział:</font></p>\n<font size=\"4\">\n\n<p>- Kochany Henryku, nie bierz do serca drobnych przycinków, bo my tu sobie po\nkoleżeńsku wszyscy docinamy. Oświadczam ci także, że jeżeli opuścisz kiedy ten\nsklep; to chyba razem ze mną.</font></p>\n<font size=\"4\">\n\n<p>Stanowisko Szlangbauma wyjaśniło się od razu; dziś mnie prędzej coś powiedzą\n(ba! nawet zwymyślają) aniżeli jemu. Ale czy wynalazł kto sposób przeciw\npółsłówkom, minom i spojrzeniom?... A to wszystko truje biedaka, który mi nieraz\nmówi wzdychając:</font></p>\n<font size=\"4\">\n\n<p>- Ach, gdybym się nie bał, że mi dzieci zżydzieją, jednej chwili uciekłbym stąd\nna Nalewki...</font></p>\n<font size=\"4\">\n\n<p>- Bo dlaczego, panie Henryku - spytałem go - raz się, do licha, nie ochrzcisz?..</font></p>\n<font size=\"4\">\n\n<p>- Zrobiłbym to przed laty, ale nie dziś. Dziś zrozumiałem, że jako Żyd jestem\ntylko nienawistny dla chrześcijan, a jako meches byłbym wstrętny i dla chrześcijan, i\ndla Żydów. Trzeba przecie z kimś żyć. Zresztą - dodał ciszej - mam pięcioro dzieci\ni bogatego ojca, po którym będę dziedziczyć...</p>\n\n<p>Rzecz ciekawa. Ojciec Szlangbauma jest lichwiarzem, a syn, ażeby od niego grosza nie\nwziąć, bieduje po sklepach jako subiekt.</p>\n\n<p>Nieraz we cztery oczy rozmawiałem o nim z Lisieckim.</font></p>\n<font size=\"4\">\n\n<p>- Za co - pytam - prześladujecie go? Wszakże on prowadzi dom na sposób\nchrześcijański, a nawet dzieciom urządza choinkę...</font></p>\n<font size=\"4\">\n\n<p>- Bo uważa - mówi Lisiecki - że korzystniej jadać macę z kiełbasą aniżeli\nsamą.</font></p>\n<font size=\"4\">\n\n<p>- Był na Syberii, narażał się...</font></p>\n<font size=\"4\">\n\n<p>- Dla geszeftu... Dla geszeftu nazywał się też Szlangowskim, a teraz znowu\nSzlangbaumem, kiedy jego stary ma astmę.</font></p>\n<font size=\"4\">\n\n<p>- Kpiliście - mówię - że stroi się w cudze pióra, więc wrócił do dawnego\nnazwiska.</font></p>\n<font size=\"4\">\n\n<p>- Za które dostanie ze sto tysięcy rubli po ojcu - odparł Lisiecki.</font></p>\n<font size=\"4\">\n\n<p>Teraz i ja wzruszyłem ramionami i umilkłem. Źle nazywać się Szlangbaumem, źle\nSzlangowskim; źle być Żydem, źle mechesem... Noc zapada, noc, podczas której wszystko\njest szare i podejrzane!</font></p>\n<font size=\"4\">\n\n<p>A swoją drogą Stach na tym cierpi. Nie tylko bowiem przyjął do sklepu Szlangbauma,\nale jeszcze daje towary żydowskim kupcom i paru Żydków przypuścił do współki. Nasi\nkrzyczą i grożą, ale nie jego straszyć; zaciął się i nie ustąpi, choćby go piekli\nw ogniu.</p>\n\n<p>Czym się to wszystko skończy, Boże miłosierny...</font></p>\n<font size=\"4\">\n\n<p>Ale, ale!... Ciągle odbiegając od przedmiotu zapomniałem kilku bardzo ważnych\nszczegółów. Mam na myśli Mraczewskiego, który od pewnego czasu albo krzyżuje mi\nplany, albo wprowadza w błąd świadomie.</font></p>\n<font size=\"4\">\n\n<p>Chłopak ten otrzymał u nas dymisję za to, że w obecności Wokulskiego trochę\nzwymyślał socjalistów. Później jednakże Stach dał się ubłagać i zaraz po\nWielkiejnocy wysłał Mraczewskiego do Moskwy podwyższając mu nawet pensję.</font></p>\n<font size=\"4\">\n\n<p>Nie przez jeden wieczór zastanawiałem się nad znaczeniem owej podróży czy zsyłki.</font></p>\n<font size=\"4\">\n\n<p>Lecz gdy po trzech tygodniach Mraczewski przyjechał stamtąd do nas wybierać towary,\nnatychmiast zrozumiałem plan Stacha.</font></p>\n<font size=\"4\">\n\n<p>Pod fizycznym względem młodzieniec ten niewiele się zmienił: zawsze wygadany i\nładny, może cokolwiek bledszy. Mówi, że Moskwa mu się podobała, a nade wszystko\ntamtejsze kobiety, które mają mieć więcej wiadomości i ognia, ale za to mniej\nprzesądów aniżeli nasze. Ja także, póki byłem młody, uważałem, że kobiety miały\nmniej przesądów aniżeli dziś.</font></p>\n<font size=\"4\">\n\n<p>Wszystko to jest dopiero wstępem. Mraczewski bowiem przywiózł ze sobą trzy bardzo\npodejrzane indywidua, nazywając ich &quot;prykaszczykami&quot;, i - całą pakę jakichś\nbroszur. Owi &quot;prykaszczykowie&quot; mieli niby coś oglądać w naszym sklepie, ale\nrobili to w taki sposób, że nikt ich u nas nie widział: Włóczyli się po całych\ndniach i przysiągłbym, że przygotowywali u nas grunt do jakiejś rewolucji.\nSpostrzegłszy jednak, że mam na nich zwrócone oko, ile razy przyszli do sklepu, zawsze\nudawali pijanych, a ze mną rozmawiali wyłącznie o kobietach, twierdząc wbrew\nMraczewskiemu, że Polki to &quot;sama prelest&quot; - tylko bardzo podobne do Żydówek.</font></p>\n<font size=\"4\">\n\n<p>Udawałem, że wierzę wszystkiemu, co mówią, i za pomocą zręcznych pytań\nprzekonałem się, iż - najlepiej znane im są okolice bliższe Cytadeli. Tam więc mają\ninteresa: Że zaś domysły moje nie były bezpodstawnymi, dowiódł fakt, iż owi\n&quot;prykaszczykowie&quot; zwrócili nawet na siebie uwagę policji. W ciągu dziesięciu\ndni, nic więcej, tylko trzy razy odprowadzano ich do cyrkułów. Widocznie jednak muszą\nmieć wielkie stosunki, ponieważ ich uwolniono.</font></p>\n<font size=\"4\">\n\n<p>Kiedym zakomunikował Wokulskiemu moje podejrzenia co do &quot;prykaszczyków&quot; -\nStach tylko uśmiechnął się i odparł:</font></p>\n<font size=\"4\">\n\n<p>- To jeszcze nic...</p>\n\n<p>Z czego wnoszę, że Stach musi być grubo zaawansowany w stosunkach z nihilistami.</p>\n\n<p>Proszę sobie jednak wyobrazić moje zdziwienie, kiedy zaprosiwszy raz Klejna i\nMraczewskiego do siebie na herbatę przekonałem się, że Mraczewski jest gorszym\nsocjalistą od Klejna... Ten Mraczewski, który za wymyślanie na socjalistów stracił u\nnas posadę!... Ze zdumienia przez cały wieczór nie mogłem ust otworzyć; tylko Klejn\ncieszył się po cichu, a Mraczewski rozprawiał.</font></p>\n<font size=\"4\">\n\n<p>Jak żyję, nie słyszałem nic równego. Młodzieniec ten dowodził mi przytaczając\nnazwiska ludzi, podobno bardzo mądrych, że wszyscy kapitaliści to złodzieje, że\nziemia powinna należeć do tych, którzy ją uprawiają, że fabryki, kopalnie i maszyny\npowinny być własnością ogółu, że nie ma wcale Boga ani duszy, którą wymyślili\nksięża, aby wyłudzać od ludzi dziesięcinę. Mówił dalej, że jak zrobią rewolucję\n(on z trzema &quot;prykaszczykami&quot;), to od tej pory wszyscy będziemy pracowali tylko\npo ośm godzin, a przez resztę czasu będziemy się bawili, mimo to zaś każdy będzie\nmiał emeryturę na starość i darmo pogrzeb. Wreszcie zakończył, że dopiero wówczas\nnastanie raj na ziemi, kiedy wszystko będzie wspólne: ziemia, budynki, maszyny, a nawet\nżony.</font></p>\n<font size=\"4\">\n\n<p>Ponieważ jestem kawalerem (nazywają mnie nawet starym) i piszę ten pamiętnik bez\nobłudy, przyznam więc, że mi się ta wspólność żon trochę podobała. Powiem nawet,\nże nabrałem niejakiej życzliwości dla socjalizmu i socjalistów. Po co oni jednak\nkoniecznie chcą robić rewolucję, kiedy i bez niej ludzie miewali wspólne żony?</font></p>\n<font size=\"4\">\n\n<p>Tak myślałem, ale tenże sam Mraczewski uleczył mnie ze swoich teorii, a zarazem\nbardzo pokrzyżował moje plany.</font></p>\n<font size=\"4\">\n\n<p>Nawiasowo powiem, że serdecznie chcę, ażeby się Stach ożenił. Gdyby miał żonę,\nnie mógłby tak często naradzać się z Colinsem i panią Meliton, a gdyby jeszcze\nprzyszły dzieci, może zerwałby wszystkie podejrzane stosunki. Bo co to, żeby taki\nczłowiek jak on, taka żołnierska natura, żeby kojarzył się z ludźmi, którzy bądź\njak bądź nie występują na plac z bronią przeciw broni. Węgierska piechota i wreszcie\nżadna piechota nie będzie strzelać do rozbrojonego przeciwnika. Ale czasy zmieniają\nsię.</font></p>\n<font size=\"4\">\n\n<p>Otóż bardzo pragnę, ażeby się Stach ożenił, i nawet myślę, że upatrzyłem mu\npartię. Bywa czasem w naszym magazynie (i bywała w tamtym sklepie) osoba dziwnej urody.\nSzatynka, szare oczy, rysy cudownie piękne, wzrost okazały, a rączki i nóżki - sam\nsmak!... Patrzyłem, jak raz wysiadała z dorożki, i powiem, że mi się gorąco zrobiło\nwobec tego, com ujrzał... Ach, miałby poczciwy Stasiek wielki z niej pożytek, bo to i\nciałka w miarę, i usteczka jak jagódki... A co za biust!... Kiedy wchodzi ubrana do\nfigury, to myślę, że wszedł anioł, który zleciawszy z nieba, na piersiach złożył\nsobie skrzydełka!...</font></p>\n<font size=\"4\">\n\n<p>Zdaje mi się, że jest wdową, gdyż nigdy nie widuję jej z mężem, tylko z małą\ncóreczką Helunią, miluchną jak cukiereczek. Stach, gdyby się z nią ożenił, od razu\nmusiałby zerwać z nihilistami, bo co by mu zostało czasu od posług przy żonie, to\npieściłby jej dziecinę. Ale i taka żoneczka niewiele zostawiłaby mu chwil wolnych.</font></p>\n<font size=\"4\">\n\n<p>Już ułożyłem cały plan i rozmyślałem: w jaki by sposób zapoznać się z tą\ndamą, a później przedstawić jej Stacha, gdy nagle - diabli przynieśli z Moskwy\nMraczewskiego. Proszę zaś sobie wyobrazić mój gniew, kiedy zaraz na drugi dzień po\nswoim przyjeździe frant ten wchodzi do naszego sklepu z moją wdową!... A jak skakał\nprzy niej, jak wywracał oczyma, jak starał się odgadywać jej myśli... Szczęście,\nże nie jestem otyły, bo wobec tych bezczelnych zalotów dostałbym chyba apopleksji.</font></p>\n<font size=\"4\">\n\n<p>Kiedy w parę godzin wrócił do nas, pytałem go z najobojętniejszą miną, kto jest\nowa dama.</font></p>\n<font size=\"4\">\n\n<p>- Podobała się panu - on mówi - co?... Szampan, nie kobieta dodał, bezwstydnie\nmrugając okiem. - Ale na nic pański apetyt, bo ona szaleje za mną... Ach, panie, co to\nza temperament, co za ciało... A gdybyś pan widział, jak wygląda w kaftaniku!...</font></p>\n<font size=\"4\">\n\n<p>- Spodziewam się, panie Mraczewski... - odparłem surowo.</font></p>\n<font size=\"4\">\n\n<p>- Ja przecież nic nie mówię! - odpowiada zacierając ręce w sposób, który wydał\nmi się lubieżnym. - Ja nic nie mówię!... Największą cnotą mężczyzny, panie\nRzecki, jest dyskrecja, panie Rzecki, szczególniej w bardziej poufałych stosunkach...</font></p>\n<font size=\"4\">\n\n<p>Przerwałem mu czując, że gdyby tak mówił dalej, musiałbym pogardzić tym\nmłodzieńcem. Co za czasy, co za ludzie!... Bo ja, gdybym miał szczęście zwrócić na\nsiebie uwagę jakiej damy, nie śmiałbym nawet myśleć o tym, a nie dopiero wrzeszczeć\nna cały głos, jeszcze w tak wielkim, jakim jest nasz, magazynie.</font></p>\n<font size=\"4\">\n\n<p>Gdy zaś w dodatku wyłożył mi Mraczewski swoją teorię o wspólności żon, zaraz\nprzyszło mi do głowy:</font></p>\n<font size=\"4\">\n\n<p>- Stach nihilista i Mraczewski nihilista... Niechże się więc pierwszy ożeni, to\ndrugi zaraz mu zaprowadzi wspólność... A przecie szkoda byłoby takiej kobiety dla\ntakiego Mraczewskiego.</font></p>\n<font size=\"4\">\n\n<p>W końcu maja Wokulski postanowił zrobić poświęcenie naszego magazynu. Przy tej\nsposobności zauważyłem, jak się czasy zmieniają... Za moich młodych lat kupcy także\npoświęcali sklepy troszcząc się o to, ażeby ceremonii dopełnił ksiądz sędziwy a\npobożny, ażeby na miejscu była autentyczna woda święcona, nowe kropidło i organista\nbiegły w łacinie. Po skończonym zaś obrządku, przy którym pokropiono i obmodlono\nprawie każdą szafę i sztukę towaru, przybijało się na progu sklepu podkowę, ażeby\nzwabiała gości, a dopiero potem - myślano o przekąsce, zwykle złożonej z kieliszka\nwódki, kiełbasy i piwa.</font></p>\n<font size=\"4\">\n\n<p>Dziś zaś (co by powiedzieli na to rówieśnicy starego Mincla!) pytano przede\nwszystkim : ilu potrzeba kucharzy i lokajów, a potem : ile butelek szampana, ile\nwęgrzyna i - jaki obiad? Obiad bowiem stanowił główną wagę uroczystości, gdyż i\nzaproszeni nie o to troszczyli się: kto będzie święcił, ale co podadzą do stołu?...</font></p>\n<font size=\"4\">\n\n<p>W wigilię ceremonii wpadł do naszego magazynu jakiś jegomość przysadkowaty,\nspocony, o którym nie mógłbym powiedzieć, czy kołnierzyki walały mu szyję, czy też\ndziało się na odwrót. Z wytartej surduciny wydobył gruby notes, włożył na nos\nzatłuszczone binokle i - począł chodzić po pokojach z taką miną, że mnie po prostu\nwzięła trwoga.</font></p>\n<font size=\"4\">\n\n<p>&quot;Co, u diabła - myślę - czyby kto z policji, czy może jaki sekretarz komornika\nspisuje nam ruchomości?...&quot;</font></p>\n<font size=\"4\">\n\n<p>Dwa razy zastępowałem mu drogę, chcąc jak najgrzeczniej spytać: czego by sobie\nżyczył? Ale on za pierwszym razem mruknął: &quot;Proszę mi nie przeszkadzać!&quot; -\na za drugim bez ceremonii odsunął mnie na bok.</font></p>\n<font size=\"4\">\n\n<p>Zdumienie moje było tym większe, że niektórzy z naszych panów kłaniali mu się\nbardzo uprzejmie i zacierając ręce, jakby co najmniej przed dyrektorem banku, dawali\nwszelkie objaśnienia.</font></p>\n<font size=\"4\">\n\n<p>&quot;No - mówię w duchu - jużci chyba ten biedaczysko nie jest z towarzystwa\nubezpieczeń. Ludzi tak obdartych tam nie trzymają...&quot;</font></p>\n<font size=\"4\">\n\n<p>Dopiero Lisiecki szepnął mi, że ten pan jest bardzo znakomitym reporterem i że\nbędzie nas opisywał w gazetach. Ciepło mi się zrobiło około serca na myśl, że\nmogę ujrzeć w druku moje nazwisko, które raz tylko figurowało w &quot;Gazecie\nPolicyjnej&quot;, gdym zgubił książeczkę. Jednej chwili spostrzegłem, że w tym\nczłowieku jest wszystko wielkie: wielka głowa, wielki notes, a nawet - bardzo wielka\nprzyszczypka u lewego buta.</font></p>\n<font size=\"4\">\n\n<p>A on wciąż chodził po pokojach nadęty jak indyk i pisał, wciąż pisał...\nNareszcie odezwał się:</font></p>\n<font size=\"4\">\n\n<p>- Czy w tych czasach nie było u panów jakiego wypadku?... Małego pożaru,\nkradzieży, nadużycia zaufania, awantury?...</font></p>\n<font size=\"4\">\n\n<p>- Boże uchowaj!- ośmieliłem się wtrącić.</p>\n\n<p>- Szkoda - odparł. - Najlepszą reklamą dla sklepu byłoby, gdyby się tak kto w nim\npowiesił...</font></p>\n<font size=\"4\">\n\n<p>Struchlałem usłyszawszy to życzenie.</font></p>\n<font size=\"4\">\n\n<p>- Może pan dobrodziej - odważyłem się wtrącić z ukłonem - raczy wybrać sobie\njaki przedmiocik, który odeślemy bez pretensji...</font></p>\n<font size=\"4\">\n\n<p>- Łapówka?... - zapytał spoglądając na mnie jak figura Kopernika. - Mamy zwyczaj -\ndodał - to, co nam się podoba, kupować; prezentów nie przyjmujemy od nikogo.</p>\n\n<p>Włożył poplamiony kapelusz na głowę na środku magazynu i z rękami w kieszeniach\nwyszedł jak minister. Jeszcze po drugiej stronie ulicy widziałem jego przyszczypkę.</font></p>\n<font size=\"4\">\n\n<p>Wracam do ceremonii poświęcenia. Główna uroczystość, czyli obiad, odbyła się w\nwielkiej sali Hotelu Europejskiego. Salę ubrano w kwiaty, ustawiono ogromne stoły w\npodkowę, sprowadzono muzykę i o szóstej wieczór zebrało się przeszło sto\npięćdziesiąt osób. Kogo bo tam nie było!... Głównie kupcy i fabrykanci z Warszawy,\nz prowincji, z Moskwy, ba, nawet z Wiednia i z Paryża. Znalazło się też dwu hrabiów,\njeden książę i sporo szlachty. O trunkach nie wspominam, gdyż naprawdę nie wiem,\nczego było więcej : listków na roślinach zdobiących salę czy butelek.</font></p>\n<font size=\"4\">\n\n<p>Kosztowała nas ta zabawa przeszło trzy tysiące rubli, ale widok tylu jedzących\nosób był zaiste okazały. Kiedy zaś wśród ogólnej ciszy powstał książę i wypił\nzdrowie Stacha, kiedy zagrała muzyka, nie wiem już jaki kawałek, ale bardzo ładny, i\nstu pięćdziesięciu ludzi huknęło: &quot;Niech żyje&quot;&quot; - miałem łzy w\noczach. Pobiegłem do Wokulskiego i ściskając go szepnąłem:</font></p>\n<font size=\"4\">\n\n<p>- Widzisz, jak cię kochają...</font></p>\n<font size=\"4\">\n\n<p>- Lubią szampana - odpowiedział.</font></p>\n<font size=\"4\">\n\n<p>Zauważyłem, że wiwaty nic go nie obchodzą. Nie rozchmurzył się nawet, choć jeden\nz mówców (musiał być literat, bo gadał dużo i bez sensu) powiedział, nie wiem, w\nswoim czy w Wokulskiego imieniu, że... jest to najpiękniejszy dzień jego życia.</font></p>\n<font size=\"4\">\n\n<p>Uważałem, że Stach najwięcej kręci się koło pana Łęckiego, który przed swym\nbankructwem ocierał się podobno o europejskie dwory... Zawsze ta nieszczęśliwa\npolityka!...</font></p>\n<font size=\"4\">\n\n<p>Z początku uczty wszystko odbywało się bardzo poważnie; coraz któryś z\nbiesiadników zabierał głos i gadał tak, jakby chciał odgadać wypite wino i zjedzone\npotrawy. Lecz im więcej wynoszono pustych butelek, tym dalej uciekała z tego\nzgromadzenia powaga, a w końcu- zrobił się przecie taki hałas, że wobec niego prawie\noniemiała muzyka.</font></p>\n<font size=\"4\">\n\n<p>Byłem zły jak diabeł i chciałem zwymyślać przynajmniej Mraczewskiego.\nOdciągnąwszy go jednak od stołu zdobyłem się ledwie na te słowa :</font></p>\n<font size=\"4\">\n\n<p>- No, i po co to wszystko?...</p>\n\n<p>- Po co?... - odparł patrząc na mnie błędnymi oczyma. - To tak dla panny\nŁęckiej...</font></p>\n<font size=\"4\">\n\n<p>-Zwariowałeś pan!... Co dla panny Łęckiej?..</font></p>\n<font size=\"4\">\n\n<p>- No... te spółki..: ten sklep... ten obiad... Wszystko dla niej... I ja przez nią\nwyleciałem ze sklepu... - mówił Mraczewski opierając się na moim ramieniu, gdyż nie\nmógł ustać. </p>\n\n<p>- Co?... - mówię widząc, że jest zupełnie pijany. - Wyleciałeś przez nią ze\nsklepu, więc może i przez nią dostałeś się do Moskwy?..</font></p>\n<font size=\"4\">\n\n<p>- Rozu... rozumie się... Szepnęła słówko, takie... nieduże słóweczko i...\ndostałem trzysta rubli więcej na rok... Żabcia ze starym wszystko zrobi, co jej się\npodoba...</font></p>\n<font size=\"4\">\n\n<p>- No, idź pan spać - rzekłem.</font></p>\n<font size=\"4\">\n\n<p>- Właśnie, że nie pójdę spać... Pójdę do moich przyjaciół... Gdzie oni\nsą?... Oni by sobie z Żabcią prędzej poradzili... Nie grałaby im po nosie jak\nstaremu... Gdzie moi przyjaciele? - zaczął wrzeszczeć.</p>\n\n<p>Naturalnie, że kazałem go odprowadzić do numeru na górę. Domyślam się jednak,\nże udawał pijanego, ażeby mnie otumanić.</p>\n\n<p>Około północy sala była podobna do trupiarni albo do szpitala; coraz kogoś trzeba\nbyło wyciągać do numeru albo do dorożki. Wreszcie odnalazłszy doktora Szumana, który\nbył prawie trzeźwy, zabrałem go do siebie na herbatę.</font></p>\n<font size=\"4\">\n\n<p>Doktór Szuman jest także starozakonny, ale niezwykły to człowiek. Miał nawet\nochrzcić się, gdyż zakochał się w chrześcijance; ale że umarła, więc dał\nspokój. Mówią nawet, że truł się z żalu, ale go odratowano. Dziś całkiem\nporzucił praktykę lekarską, ma spory majątek i tylko zajmuje się badaniem ludzi czy\nteż ich włosów. Mały, żółty, ma przejmujące spojrzenie, przed którym trudno by\ncoś ukryć. A że zna się ze Stachem od dawna, więc musi wiedzieć wszystkie jego\ntajemnice.</p>\n\n<p>Po hucznym obiedzie byłem dziwnie zafrasowany i chciałem Szumana pociągnąć trochę\nza język. Jeżeli ten dzisiaj nie powie mi czego o Stachu, to już chyba nigdy nic nie\nbędę wiedział.</font></p>\n<font size=\"4\">\n\n<p>Kiedy przyszliśmy do mego mieszkania i podano samowar, odezwałem się :</font></p>\n<font size=\"4\">\n\n<p>- Powiedz mi, doktorze, ale szczerze, co myślisz o Stachu?... Bo on mnie niepokoi.\nWidzę, że od roku rzuca się na jakieś po prostu awantury... Ten wyjazd do Bułgarii, a\ndziś ten magazyn... spółka... powóz... Jest dziwna zmiana w jego charakterze...</font></p>\n<font size=\"4\">\n\n<p>- Nie widzę zmiany - odparł Szuman. - Był to zawsze człowiek czynu, który, co mu\nprzyszło do głowy czy do serca, wykonywał natychmiast. Postanowił wejść do\nuniwersytetu i wszedł, postanowił zrobić majątek i zrobił. Więc jeżeli wymyślił\njakieś głupstwo, to także się nie cofnie i zrobi głupstwo kapitalne. Taki już\ncharakter.</font></p>\n<font size=\"4\">\n\n<p>- Z tym wszystkim - wtrąciłem - widzę w jego postępowaniu wiele sprzeczności...</font></p>\n<font size=\"4\">\n\n<p>- Nic dziwnego - przerwał doktór. - Stopiło się w nim dwu ludzi: romantyk sprzed\nroku sześćdziesiątego i pozytywista z siedemdziesiątego. To, co dla patrzących jest\nsprzeczne, w nim samym jest najzupełniej konsekwentne.</font></p>\n<font size=\"4\">\n\n<p>- A czy nie wplątał się w jakie nowe historie?.. - spytałem.</font></p>\n<font size=\"4\">\n\n<p>- Nic nie wiem - odparł sucho Szuman.</font></p>\n<font size=\"4\">\n\n<p>Umilkłem i dopiero po chwili spytałem znowu:</font></p>\n<font size=\"4\">\n\n<p>- Cóż z nim jednak w rezultacie będzie?...</font></p>\n<font size=\"4\">\n\n<p>Szuman podniósł brwi i splótł ręce.</font></p>\n<font size=\"4\">\n\n<p>- Będzie źle - odparł. - Tacy ludzie jak on albo wszystko naginają do siebie, albo\ntrafiwszy na wielką przeszkodę rozbijają sobie łeb o nią. Dotychczas wiodło mu się,\nale... nie ma przecie człowieka, który by w życiu wygrywał same dobre losy...</font></p>\n<font size=\"4\">\n\n<p>- Więc?.. - spytałem.</font></p>\n<font size=\"4\">\n\n<p>- Więc możemy zobaczyć tragedię - zakończył Szuman. Wypił szklankę herbaty z\ncytryną i poszedł do siebie.</font></p>\n<font size=\"4\">\n\n<p>Całą noc spać nie mogłem. Takie straszne zapowiedzi w dzień triumfu...</font></p>\n<font size=\"4\">\n\n<p>Eh! stary Pan Bóg więcej wie od Szumana ; a On chyba nie pozwoli zmarnować się\nStachowi...&quot;</font></p>\n\n<hr>\n<div align=\"center\"><center>\n\n<table border=\"0\" cellpadding=\"0\" width=\"100%\">\n  <tr>\n    <td width=\"33%\"><p align=\"center\"><a href=\"0009.htm\"><strong>POPRZEDNI ROZDZIAŁ</strong></a></td>\n    <td width=\"33%\"><p align=\"center\"><a href=\"index.htm\"><strong>SPIS TREŚCI</strong></a></td>\n    <td width=\"34%\"><p align=\"center\"><a href=\"0011.htm\"><strong>NASTĘPNY ROZDZIAŁ</strong></a></td>\n  </tr>\n</table>\n</center></div>\n</body>\n</html>\n",
    "text": "Bolesław Prus: Lalka\n\n\n\nROZDZIAŁ DZIESIĄTY:\nPAMIĘTNIK STAREGO SUBIEKTA\n \n\"...Mamy tedy nowy sklep: pięć okien frontu, dwa magazyny,\nsiedmiu subiektów i szwajcara we drzwiach. Mamy jeszcze powóz błyszczący jak świeżo\nwyglancowane buty, parę kasztanowatych koni, furmana i lokaja - w liberii. I to wszystko\nspadło na nas w początkach maja, kiedy Anglia, Austria, a nawet skołatana Turcja\nuzbrajały się na łeb na szyję!\n\n- Kochany Stasiu - mówiłem do Wokulskiego - wszyscy kupcy śmieją się, że tak\ndużo wydajemy w niepewnych czasach.\n\n- Kochany Ignasiu - odpowiedział mi Wokulski - a my śmiać się będziemy ze\nwszystkich kupców, kiedy nadejdą czasy pewniejsze. Dziś właśnie jest pora do robienia\ninteresów.\n\n- Ależ europejska wojna - mówię - wisi na włosku. W takim razie na pewno czeka nas\nbankructwo.\n\n- Żartuj z wojny - odpowiada Staś. - Cały ten hałas uspokoi się za parę\nmiesięcy, a my tymczasem zdystansujemy wszystkich współzawodników.\n\nNo - i wojny nie ma. W naszym sklepie ruch jak na odpuście, do naszych składów\nzwożą i wywożą towary jak do młyna, a pieniądze płyną do kas nie gorzej od plew.\nKto by Stasia nie znał, powiedziałby, że to genialny kupiec; ale że ja go znam, więc\ncoraz częściej pytam się: na co to wszystko?... Warum bast du denn das getan?...\nPrawda, że i mnie się w podobny sposób pytano. Czyżbym już był tak stary jak\nnieboszczka Grossmutter i nie rozumiał ani ducha czasu, ani intencji ludzi\nmłodszych ode mnie?... Ehe! tak źle nie jest...\n\nPamiętam, że kiedy Ludwik Napoleon (późniejszy cesarz Napoleon III) uciekł z\nwięzienia w roku 1846, zakotłowało się w całej Europie. Nikt nie wiedział, co\nbędzie. Ale wszyscy ludzie rozsądni przygotowywali się do czegoś, a wuj Raczek (pan\nRaczek ożenił się z moją ciotką) ciągle powtarzał:\n\n- Mówiłem, że Bonapart wypłynie i piwa im nawarzy! Cała bieda w tym, że ja coś\nnie zdużam na nogi.\n\nRok 1846 i 1847 upłynęły w wielkim rozgardiaszu. Ukazywały się coraz to jakieś\npisemka, a znikali ludzie. Nieraz i ja myślałem: czy już nie pora wytknąć głowę na\nszerszy świat? A kiedy mnie ogarnęły wątpliwości i niepokoje, po zamknięciu sklepu\nszedłem do wuja Raczka i opowiadałem, co mnie trapi, prosząc, ażeby poradził mi jak\nojciec.\n\n- Wiesz co - odpowiadał wuj uderzając się pięścią w chore kolano - poradzę ci\njak ojciec. Chcesz, mówię ci... to idź, a nie chcesz, mówię ci... to zostań...\n\nDopiero w lutym roku 1848, kiedy Ludwik Napoleon już był w Paryżu, ukazał mi się\njednej nocy nieboszczyk ojciec, tak, jak widziałem go w trumnie. Surdut zapięty pod\nszyję, kolczyk w uchu, wąs wyszwarcowany (zrobił mu to pan Domański, ażeby ojciec\nbyle jako nie wystąpił na boskim sądzie). Stanął we drzwiach mojej izdebki we front i\nrzekł tylko te słowa:\n\n- Pamiętaj, wisusie, czegom cię uczył!...\n\n\"Sen mara - Bóg wiara\", myślałem przez kilka dni. Ale już sklep mi\nobrzydł. Nawet do śp. Małgosi Pfeifer straciłem skłonność i ciasno zrobiło mi się\nna Podwalu tak, żem nie mógł wytrzymać. Poszedłem znowu do wuja Raczka po radę.\n\nPamiętam, leżał akurat w łóżku nakryty pierzyną mojej ciotki i pił gorące\nziółka na poty. Gdy mu zaś opowiedziałem cały interes, rzekł:\n\n- Wiesz co, poradzę ci jak ojciec. Chcesz - idź, nie chcesz - zostań. Ale ja, gdyby\nnie podłe moje nogi, dawno bym już był za granicą. Bo i twoja ciotka, mówię ci - tu\nzniżył głos - tak okrutnie miele jęzorem, że wolałbym, mówię ci, słuchać baterii\naustriackich armat aniżeli jej trajkotu. Co mi pomoże smarowaniem, to mi zepsuje\ngadaniem...A maszże pieniądze? - spytał po chwili.\n\n- Znajdę z kilkaset złotych.\n\nWuj Raczek kazał zamknąć drzwi mieszkania (ciotki w domu nie było) i sięgnąwszy\npod poduszkę wydobył stamtąd klucz.\n\n- Naści - rzekł - otwórz ten kufer skórą obity. Będzie tam na prawo skrzyneczka,\na w niej kieska. Podaj mi ją...\n\nWydobyłem kieskę grubą i ciężką. Wuj Raczek wziął ją do ręki i wzdychając\nodliczył piętnaście półimperiałów.\n\n- Weź te pieniądze - mówił - na drogę i jeżeli masz jechać, to jedź... Dałbym\nci więcej, ale może i na mnie przyjść pora... Zresztą trzeba zostawić coś babie,\nżeby sobie w razie wypadku znalazła drugiego męża...\n\nPożegnaliśmy się płacząc. Wuj aż dźwignął się na łóżku i odwróciwszy mnie\ntwarzą do świecy, szepnął:\n\n- Niech ci się jeszcze przypatrzę... Bo to, mówię ci, z tego balu nie każdy\nwraca... Wreszcie i ja sam jużem człek niedzisiejszy, a humory, mówię ci, zabijają\nprawie tak jak kule...\n\nWróciwszy do sklepu, mimo spóźnionej pory, rozmówiłem się z Janem Minclem\ndziękując mu za obowiązek i opiekę. Ponieważ od roku już gadaliśmy o tych rzeczach,\na on zawsze zachęcał mnie, ażebym szedł bić Niemców, więc zdawało mi się, że\nmój zamiar zrobi mu wielką przyjemność. Tymczasem Mincel jakoś posmutniał. Na drugi\ndzień wypłacił mi pieniądze, które miałem u niego, dał nawet gratyfikację,\nobiecał opiekować się pościelą i kufrem, na wypadek gdybym kiedy wrócił. Ale\nzwykła wojowniczość opuściła go i ani razu nie powtórzył swego ulubionego\nwykrzyknika:\n\n- Ehej!... dałbym ja Szwabom, żebym tak nie miał sklepu...\n\nGdy zaś około dziesiątej wieczór, ubrany w półkożuszek i grube buty,\nuściskawszy go wziąłem za klamkę, ażeby opuścić izbę, w której tyle lat\nprzemieszkaliśmy razem, coś dziwnego stało się z Janem. Nagle zerwał się z krzesła\ni rozkrzyżowawszy ręce krzyknął:\n\n- Świnia!... gdzie ty idziesz?...\n\nA potem rzucił się na moje łóżko szlochając jak dzieciak.\n\nUciekłem. W sieni słabo oświetlonej olejnym kagankiem ktoś zastąpił mi drogę.\nAżem drgnął. Był to August Katz, odziany jak wypadało na marcową podróż.\n\n- Co ty tu robisz. Auguście? - spytałem.\n\n- Czekam na ciebie.\nMyślałem, że chce mnie odprowadzić; więc poszliśmy na plac Grzybowski w\nmilczeniu, bo Katz nigdy nic nie mówił. Fura żydowska, którą miałem jechać, była\njuż gotowa. Ucałowałem Katza, on mnie także. Wsiadłem... on za mną...\n\n- Jedziemy razem - rzekł.\n\nA potem, kiedy byliśmy już za Miłosną, dodał:\n\n- Twardo i trzęsie, spać nie można.\n\nWspólna podróż trwała niespodziewanie długo, bo aż do października 1849 roku,\npamiętasz, Katz, niezapomniany przyjacielu? Pamiętasz te długie marsze na spiekocie,\nkiedy nieraz piliśmy wodę z kałuży; albo ten pochód przez bagno, w którym\nzamoczyliśmy ładunki ; albo te noclegi w lasach i na polach, kiedy jeden drugiemu\nspychał głowę z tornistra i ukradkiem ściągał płaszcz służący za wspólną\nkołdrę?... A pamiętasz tarte kartofle ze słoniną, które ugotowaliśmy we czterech w\nsekrecie przed całym oddziałem? Tylem razy jadał od tej pory kartofle, ale żadne nie\nsmakowały mi tak jak wówczas. Jeszcze dziś czuję ich zapach, ciepło pary buchającej\nz garnka i widzę ciebie, Katz, jak dla nietracenia czasu mówiłeś pacierz, jadłeś\nkartofle i zapalałeś fajkę u ogniska.\n\nEj! Katz, jeżeli w niebie nie ma węgierskiej piechoty i tartych kartofli,\nniepotrzebnieś się tam pospieszył.\n\nA pamiętasz jeneralną bitwę, do której zawsze wzdychaliśmy odpoczywając po\npartyzanckiej strzelaninie? Ja bo nawet w grobie jej nie zapomnę, a jeżeli kiedyś\nzapyta mnie Pan Bóg, po com żył na świecie?... po to - odpowiem - ażeby trafić na\njeden taki dzień. Ty tylko rozumiesz mnie, Katz, bośmy to obaj widzieli. A niby na razie\nwydawało się - nic.\n\nNa półtorej doby przedtem skupiła się nasza brygada pod jakąś wsią węgierską,\nktórej nazwy nie pamiętam. Fetowali nas aż miło. W winie, co prawda nie osobliwszym,\nmożna się było myć, a wieprzowina i papryka już nam tak zbrzydły, że człowiek nie\nwziąłby do ust tego paskudztwa, gdyby, rozumie się, miał co innego. A jaka muzyka, a\njakie dziewuchy!... Cyganie doskonale grają, a każda Węgierka istny proch. Kręciło\nsię ich, bestyjek, wszystkiego ze dwadzieścia, a jednak zrobiło się tak gorąco że\nnasi zakłuli i zarąbali trzech chłopów, a chłopi zabili nam drągami huzara.\n\nI Bóg wie czym skończyłaby się tak pięknie rozpoczęta zabawa, gdyby w chwili\nnajwiększego tumultu nie zajechał do sztabu szlachcic czwórką koni okrytych pianą. W\nkilka minut później rozeszła się po wojsku wieść, że w pobliżu znajdują się\nwielkie masy Austriaków. Zatrąbiono do porządku, tumult ucichł, Węgierki znikły, a w\nszeregach zaczęto szeptać o jeneralnej bitwie.\n- Nareszcie!... - powiedziałeś do mnie.\n\nTej samej nocy posunęliśmy się o milę naprzód, w ciągu następnego dnia znowu o\nmilę. Co kilka godzin, a później nawet co godzinę przylatywały sztafety. Było to\ndowodem, że w pobliżu znajduje się nasz sztab korpuśny i że zanosi się na coś\ngrubego.\n\nTej nocy spaliśmy na gołym polu nie stawiając nawet w kozły broni. Zaś skoro świt\nruszyliśmy naprzód: szwadron kawalerii z dwoma lekkimi armatami, potem nasz batalion, a\npotem cała brygada z artylerią i furgonami, mając silne patrole po bokach. Sztafety\nprzylatywały już co pół godziny.\n\nGdy weszło słońce, zobaczyliśmy przy gościńcu pierwsze ślady nieprzyjaciela ;\nresztki słomy, wytlone ogniska, budynki rozebrane na opał. Następnie coraz częściej\nzaczęliśmy spotykać uciekających: szlachtę z rodzinami, duchownych rozmaitych\nwyznań, w końcu - chłopów i Cyganów. Na wszystkich twarzach malowała się trwoga;\nprawie każdy coś wykrzykiwał po węgiersku, wskazując rękoma za siebie.\n\nByła blisko siódma, kiedy w stronie południowo-zachodniej huknął strzał armatni.\nPo szeregach przeleciał szmer:\n\n- Oho! zaczyna się...\n\n- Nie, to sygnał...\n\nPadły znowu dwa strzały i znowu dwa. Jadący przed nami szwadron zatrzymał się ;\ndwie armaty i dwa jaszczyki galopem popędziły naprzód, kilku jezdnych pocwałowało na\nnajbliższe wzgórza. Stanęliśmy i przez chwilę zaległa taka cisza, że słychać\nbyło tętent siwej klaczy dopędzającego nas adiutanta. Przeleciała mimo, do huzarów,\ndysząc i prawie dotykając brzuchem ziemi.\n\nTym razem odezwało się bliżej i dalej kilkanaście armat; każdy strzał można\nbyło odróżnić.\n- Macają dystans! - odezwał się stary nasz major.\n\n- Jest z piętnaście armat - mruknął Katz, który w podobnych chwilach stawał się\nrozmowniejszy. - A że my ciągniemy dwanaście, toż będzie bal!...\n\nMajor odwrócił się do nas na koniu i uśmiechnął się pod szpakowatym wąsem.\nzrozumiałem, co to znaczy, usłyszawszy całą gamę strzałów, jakby kto zagrał na\norganach.\n\n- Jest więcej niż dwadzieścia - rzekłem do Katza.\n\n- Osły!... - zaśmiał się kapitan i podciął swego konia.\n\nStaliśmy na wzniesionym miejscu, skąd widać było idącą za nami brygadę.\nZaznaczał ją rudy obłok kurzu, ciągnący się wzdłuż gościńca ze dwie albo i trzy\nwiorsty.\n\n- Straszna masa wojsk! - szepnąłem. - Gdzie się to pomieści!...\n\nOdezwały się trąbki i nasz batalion rozłamał się na cztery kompanie uszykowane\nkolumnami obok siebie. Pierwsze plutony wysunęły się naprzód, my zostaliśmy w tyle.\nOdwróciłem głowę i zobaczyłem, że od głównego korpusu oddzieliły się jeszcze dwa\nbataliony; zeszły z gościńca i biegły pędem przez pola, jeden na prawo od nas, drugi\nna lewo. W mały kwadrans zrównały się z nami, przez drugi kwadrans wypoczęły i -\nruszyliśmy trzema batalionami naprzód, noga za nogą.\n\nTymczasem kanonada wzmogła się tak, że było słychać po dwa i po trzy strzały\nwybuchające jednocześnie. Co gorsze, spoza nich rozlegał się jakiś stłumiony\nodgłos, podobny do ciągłego grzmotu.\n\n- Ile armat, kamracie? - spytałem po niemiecku idącego za mną podoficera.\n\n- Chyba ze sto - odparł kręcąc głową. - Ale - dodał - porządnie prowadzą\ninteres, bo odezwały się wszystkie razem.\n\nZepchnięto nas z gościńca, którym w kilka minut później przejechały wolnym\nkłusem dwa szwadrony huzarów i cztery armaty z należącymi do nich jaszczykami. Idący\nze mną w szeregu poczęli żegnać się: \" W imię Ojca i Syna...\" - Ten i ów\npopił z manierki.\n\nNa lewo od nas huk wzmagał się: pojedynczych strzałów już nie można było\nodróżnić. Nagle krzyknięto w przednich szeregach:\n\n- Piechota!... piechota!...\nMachinalnie schwyciłem karabin na tuj myśląc, że pokazali się Austriacy. Ale przed\nnami oprócz wzgórza i rzadkich krzaków nie było nic. Natomiast na tle grzmotu armat,\nktóry prawie przestał nas interesować, usłyszałem jakiś trzask podobny do\nrzęsistego deszczu, tylko o wiele potężniejszy.\n\n- Bitwa!... - zawołał ktoś na froncie przeciągłym głosem.\n\nUczułem, że mi na chwilę serce bić przestało, nie ze strachu, ale jakby w\nodpowiedzi na ten wyraz, który od dzieciństwa robił na mnie dziwne wrażenie.\n\nW szeregach pomimo marszu zrobił się ruch. Częstowano się winem, oglądano broń,\nmówiono, że najdalej za pół godziny wejdziemy w ogień, a nade wszystko - w\ngrubiański sposób żartowano z Austriaków, którym nie wiodło się w tych czasach.\nKtoś zaczął gwizdać, inny nucił półgłosem ; stopniała nawet sztywna powaga\noficerów zamieniając się w koleżeńską zażyłość. Trzeba było dopiero komendy:\n\" Baczność i cisza!...\", ażeby nas uspokoić.\nUmilkliśmy i wyrównały się nieco pogięte szeregi. Niebo było czyste, ledwie tu i\nówdzie bielił się nieruchomy obłok; na krzakach, które mijaliśmy, nie poruszał się\nżaden listek; nad polem, zarośniętym młodą trawą, nie odzywał się wystraszony\nskowronek. Słychać było tylko ciężkie stąpanie batalionu, szybki oddech ludzi,\nczasem szczęk uderzonych o siebie karabinów albo donośny głos majora, który jadąc\nprzodem, odzywał się do oficerów. A tam, na lewo, wściekały się stada armat i lał\ndeszcz karabinowych strzałów. Kto takiej burzy przy jasnym niebie nie słyszał, bracie\nKatz, ten nie zna się na muzyce!... Pamiętasz, jak nam wówczas dziwnie było na\nsercu?... Nie strach, ale tak coś jakby żal i ciekawość...\nSkrzydłowe bataliony oddalały się od nas coraz bardziej; wreszcie prawy zniknął za\nwzgórzami, a lewy o paręset sążni od nas dał nurka w szeroki parów i tylko kiedy\nniekiedy błysnęła fala jego bagnetów. Podzieli się gdzieś huzarzy i armaty, i\nciągnąca z tyłu rezerwa, i został sam nasz batalion, schodzący z jednego wzgórza,\nażeby wejść na drugie, jeszcze wyższe. Tylko od czasu do czasu z frontu, od tyłu albo\nz boków przeleciał jakiś jeździec z kartką albo z ustnym poleceniem od majora.\nPrawdziwy cud, że od tylu poleceń nie zamąciło mu się we łbie!\n\nNareszcie, już była blisko dziewiąta, weszliśmy na ostatnią wyniosłość\nporosłą gęstymi krzakami. Nowa komenda; plutony idące jeden za drugim poczęły\nstawać obok siebie. Gdy zaś dosięgliśmy szczytu wzgórza, kazano nam pochylić się i\nzniżyć broń, a w końcu przyklęknąć.\nWtedy (pamiętasz, Katz?) Kratochwil, który klęczał przed nami, wetknął głowę\nmiędzy dwie młode sosenki i szepnął:\n\n- Patrzajcie no!...\nOd stóp wzgórza, na południe, aż gdzieś do krawędzi horyzontu ciągnęła się\nrównina, a na niej - jakby rzeka białego dymu, szeroka na kilkaset kroków, długa - czy\nja wiem - może na milę drogi.\n\n- Tyralierzy!... - rzekł stary podoficer.\n\nPo obu stronach tej dziwnej wody widać było kilka czarnych i kilkanaście białych\nchmur, kotłujących się przy ziemi.\n\n- To baterie, a tam płoną wsie... - objaśniał podoficer.\n\nWpatrzywszy się zaś lepiej, można było dojrzeć gdzieniegdzie, również po obu\nstronach długiej smugi dymu, prostokątne plamy: ciemne po lewej, białe po prawej.\nWyglądały one jak wielkie jeże z połyskującymi kolcami.\n\n- To nasze pułki, a to austriackie... - mówił podoficer. - No, no!... - dodał - i\nsam sztab lepiej nie widzi...\n\nZ tej długiej rzeki dymu dolatywało nas nieustanne trzeszczenie karabinowych\nstrzałów, a w tamtych białych chmurach szalała burza armat.\n\n- Phy! - odezwałeś się wtedy, Katz - i to ma być bitwa?... Miałem się też czego\nbać...\n- Zaczekaj no - mruknął podoficer.\n\n- Przygotuj broń!... - rozległo się po szeregach.\n\nKlęcząc zaczęliśmy wydobywać i odgryzać patrony. Rozległo się szczękanie\nstalowych stempli i trzask odciąganych kurków... Podsypaliśmy proch na panewki i znowu\ncisza.\n\nNaprzeciw nas, może o wiorstę, były dwa pagórki, a między nimi gościniec.\nSpostrzegłem, że na jego żółtym tle ukazują się jakieś białe znaki, które\nwkrótce utworzyły białą linię, a potem białą plamę. Jednocześnie z parowu\nleżącego o kilkaset kroków na lewo od nas wyszli granatowi żołnierze, którzy\nniebawem sformowali się w granatową kolumnę. W tej chwili na prawo od nas huknął\nstrzał armatni i nad białym oddziałem austriackim ukazał się siwy obłoczek dymu.\nParę minut pauzy i znowu strzał, i znowu nad Austriakami obłoczek. Pół minuty - znowu\nstrzał i znowu obłoczek...\n\n- Her Gott! -- zawołał stary podoficer - jak nasi strzelają... Bem\nkomenderuje czy diabeł...\n\nOd tej pory szedł z naszej strony strzał za strzałem, aż ziemia drgała, ale biała\nplama tam, na gościńcu, rosła wciąż. Jednocześnie na przeciwległym wzgórzu\nbłysnął dym i w stronę naszej baterii poleciał warczący granat. Drugi dym... trzeci\ndym... czwarty...\n\n- Mądre bestie! - mruknął podoficer.\n\n- Batalion!... naprzód marsz!... - wrzasnął ogromnym głosem nasz major.\n\n- Kompania!... naprzód marsz!... Pluton!.. naprzód marsz!... - powtórzyli różnymi\ngłosami oficerowie.\n\nZnowu uszykowano nas inaczej. Cztery środkowe plutony zostały na tyle, cztery poszły\nnaprzód, na prawo i na lewo. Podciągnęliśmy tornistry i wzięliśmy broń, jak się\nkomu podobało.\n\n- Z górki na pazurki!... - zawołałeś wtedy, Katz.\n\nA w tej chwili granat przeleciał wysoko nad nami i pękł gdzieś w tyle z wielkim\nłoskotem.\n\nWtedy błysnęła mi szczególna myśl. Czy bitwy nie są hałaśliwymi komediami,\nktóre wojska urządzają dla narodów, nie robiąc sobie zresztą krzywdy?... To bowiem,\nna co patrzyłem, wyglądało wspaniale, ale nie tak znowu strasznie.\n\nZeszliśmy na równinę. Od naszej baterii przyleciał huzar donosząc, że jedna z\narmat zdemontowana. Współcześnie na lewo od nas padł granat ; zarył się w ziemię,\nale nie wybuchnął.\n\n- Zaczynają nas lizać - rzekł stary podoficer.\n\nDrugi granat pękł nad naszymi głowami i jedna z jego skorup padła Kratochwilowi pod\nnogi. Pobladł, ale śmiał się.\n\n- Oho!... ho!... - zawołano w szeregu.\n\nW plutonach, które szły przed nami o jakieś sto kroków na lewo, zrobiło się\nzamieszanie; gdy zaś kolumna posunęła się dalej, zobaczyliśmy dwu ludzi: jeden\nleżał twarzą do ziemi, wyciągnięty jak struna, drugi siedział trzymając się\nrękoma za brzuch. Poczułem zapach prochowego dymu; Katz przemówił coś do mnie, alem\ngo nie słyszał ; natomiast zaszumiało mi w prawym uchu, jakby tam wpadła kropla wody.\n\nPodoficer poszedł w prawo, my za nim. Kolumna nasza rozwinęła się we dwie długie\nlinie. Na paręset kroków przed nami zakłębił się dym. Coś trąbiono, alem nie\nzrozumiał sygnału ; natomiast, słyszałem ostre poświsty nad głową i koło lewego\nucha. O kilka kroków przede mną coś uderzyło w ziemię zasypując mi piaskiem twarz i\npiersi. Mój sąsiad strzelił; dwaj stojący za mną prawie na moich ramionach oparli\nkarabiny i wypalili jeden po drugim. Ogłuszony do reszty, wypaliłem i ja... Nabiłem i\nznowu strzeIiłem. Przed front spadł czyjś kask i karabin, ale otoczyły nas takie\nkłęby dymu, żem nic dalszego nie mógł dojrzeć. Widziałem tylko, że Katz, który\nciągle strzelał, wygląda jak obłąkany i ma pianę w katach ust. Szum w uszach\nspotęgował mi się tak, żem w końcu nic nie słyszał, ani huku karabinów, ani armat.\n\nNareszcie dym stał się tak gęsty i nieznośny, że za wszelką cenę chciałem\nwydobyć się z niego. Cofnąłem się z początku wolno, później biegiem, widząc ze\nzdziwieniem, że i inni robią to samo. Zamiast dwu wyciągniętych szeregów zobaczyłem\nkupę uciekających ludzi. \n\n-\" Czego oni, u diabła, uciekają?...\" - myślałem przyspieszając kroku.\nNie był to już bieg, ale koński galop. Zatrzymaliśmy się w połowie wzgórza i tu\ndopiero spostrzegliśmy, że miejsce nasze na placu zajął jakiś nowy batalion, a na\nszczycie wzgórza walą z armat.\n\n- Rezerwy w ogniu!... Naprzód, łajdaki!... Świnie wam paść, psubraty!... - wołali\nczarni od dymu, rozbestwieni oficerowie, ustawiając nas na powrót w szeregi i płazując\nkażdego, kto nawinął się im pod rękę\n\nMajora między nimi nie było.\n\nPowoli zmieszani w odwrocie żołnierze znaleźli się w swoich plutonach, ściągnęli\nmaruderowie i batalion wrócił do porządku. Ubyło jednak ze czterdziestu ludzi.\n\n- Gdzież oni się rozbiegli? - spytałem podoficera.\n\n- Aha, rozbiegli się - odparł zachmurzony.\n\nNie śmiałem pomyśleć, że zginęli.\n\nZe szczytu wzgórza zjechało dwu furgonistów; każdy prowadził konia objuczonego\npakami. Naprzeciw nich wybiegli nasi podoficerowie i wkrótce wrócili z pakietami\nnabojów. Wziąłem osiem, bo tyle mi brakowało w ładownicy, i zdziwiłem się: jakim\nsposobem mogłem je zgubić?\n- Wiesz ty - rzekł do mnie Katz - że już po jedynastej?...\n\n- A wiesz ty, że ja nic nie słyszę? - odparłem.\n\n- Głupiś. Przecież słyszysz, co mówię...\n\n- Tak, ale armat nie słyszę... Owszem, słyszę - dodałem skupiwszy uwagę. Grzmot\narmat i łoskot karabinów zlały się w jedno ogromne warczenie, już nie ogłuszające,\nale wprost ogłupiające. Ogarnęła mnie apatia.\n\nPrzed nami, może na pół wiorsty, bałwaniła się szeroka kolumna dymu, którą\nbudzący się wiatr niekiedy rozdzierał. Wówczas na chwilę można było widzieć długi\nszereg nóg albo kasków, z połyskującymi obok nich bagnetami. Nad tamtą kolumną i nad\nnaszą kolumną szumiały granaty, wymieniane pomiędzy baterią węgierską, która\nstrzelała spoza nas, i austriacką, odzywającą się ze wzgórz przeciwległych.\n\nRzeka dymu, ciągnąca się przez równinę ku południowi, kłębiła się jeszcze\nmocniej i była bardzo pogięta. Gdzie Austriacy brali górę, zgięcie szło na lewo,\ngdzie Węgrzy - na prawo. W ogóle pasmo dymu wyginało się bardziej na prawo, jakby nasi\njuż odepchnęli Austriaków. Po całej równinie słała się delikatna mgła\nniebieskawej barwy.\n\nDziwna rzecz: huk, choć silniejszy teraz, aniżeli był z początku, już nie robił\nna mnie wrażenia; ażeby go słyszeć, musiałem się dopiero wsłuchiwać. Tymczasem\nbardzo wyraźnie dochodził mnie szczęk nabijanych karabinów albo trzask kurków.\n\nPrzyleciał adiutant, zatrąbiono, oficerowie zaczęli przemawiać.\n- Chłopcy! - wrzeszczał na całe gardło nasz porucznik, który niedawno uciekł z\nseminarium. - Zrejterowaliśmy, bo Szwabów było więcej, ale teraz zaskoczymy z boku ot\ntę kolumnę, widzicie?... Zaraz podeprze nas trzeci batalion i rezerwa... Niech żyją\nWęgry!...\n\n- I ja chciałbym pożyć... - mruknął Kratochwil.\n\n- Pół obrotu w prawo, marsz!...\n\nSzliśmy tak kilka minut; potem pół obrotu w lewo i zaczęliśmy spuszczać się na\nrówninę, usiłując dostać się na prawy bok kolumny walczącej przed nami. Okolica\nwciąż falista ; z przodu widać przez mgłę pole zarośnięte badylami, za nim lasek.\n\nNagle między owymi badylami spostrzegłem kilka, a potem kilkanaście dymków, jakby w\nrozmaitych punktach zapalono fajki; jednocześnie zaczęły nad nami świstać kule.\nPomyślałem, że tak wychwalane przez poetów świstanie kul nie jest bynajmniej\npoetyczne, ale raczej ordynaryjne. Czuć tam wściekłość martwego przedmiotu.\nOd naszej kolumny oderwał się sznur tyralierów i pobiegł ku badylom. My\nmaszerowaliśmy wciąż, jakby kule przelatujące z ukosa nie do nas adresowano.\n\nW tej chwili stary podoficer, który szedł na prawym skrzydle gwiżdżąc Rakoczego,\nwypuścił karabin, rozstawił ręce i zatoczył się jak pijany. Przez mgnienie oka\nwidziałem jego twarz: miał z lewej strony rozdarty daszek kaska i czerwoną plamkę na\nczole. Szliśmy wciąż ; na prawym skrzydle znalazł się inny podoficer, młody\nblondynek.\n\nJuż zrównywaliśmy się z walczącą kolumną i widzieliśmy pustą przestrzeń\nmiędzy dymem naszej i austriackiej piechoty, kiedy spoza niej wynurzył się długi\nszereg białych mundurów. Szereg podnosił się i zniżał co sekundę, a jego nogi\nmigały raz po razu, jak na paradzie.\n\nStanął. Nad nim błysnęła taśma stali, pochyliła się i - zobaczyłem ze sto\nwycelowanych do nas karabinów, lśniących jak igły w papierku. Potem zadymiło się,\nzgrzytnęło jak łańcuch po żelaznej sztabie, a nad nami i około nas przeleciał\nwicher pocisków.\n\n- Stój!... Pal!...\nWystrzeliłem co rychlej, pragnąc zasłonić się chociaż dymem. Pomimo huku\nusłyszałem za sobą niby uderzenie kijem w człowieka; ktoś z tyłu padł zawadzając o\nmój tornister. Opanował mnie gniew i desperacja ; czułem, że zginę, jeżeli nie\nzabiję niewidzialnego wroga. Nabijałem broń i strzelałem bez pamięci, trochę\nzniżając karabin i myśląc z dziką satysfakcją, że moje kule nie pójdą górą. Nie\npatrzyłem na bok ani pod nogi ; bałem się zobaczyć leżącego człowieka.\n\nWtem stało się coś nieoczekiwanego. W pobliżu nas zatrzeszczały bębny i rozległy\nsię przeraźliwe piszczałki fajfrów. Toż samo za nami. Ktoś krzyknął: \"\nNaprzód!\" i - nie wiem, z ilu piersi wybuchnął krzyk podobny do jęku albo do\nwycia. Kolumna poruszyła się z wolna, prędzej, biegiem... Strzały prawie ucichły i\nodzywały się tylko pojedyńczo... Z impetem uderzyłem o coś piersiami, pchano się na\nmnie ze wszystkich stron, pchałem się i ja...\n\n- Kłuj Szwaba!... - krzyczał nieludzkim głosem Katz rwąc się naprzód. A że nie\nmógł wydobyć się z ciżby, więc podniósł karabin i walił kolbą w tornistry\nstojących przed nami kolegów.\n\nNareszcie zrobiło się tak ciasno, że zaczęła mi się giąć klatka piersiowa i\nuczułem brak tchu. Uniesiono mnie do góry, opuszczono, a wtedy poznałem, że nie stoję\nna ziemi, ale na człowieku, który jeszcze pochwycił mnie za nogę. W tej chwili\nwrzeszczący tłum posunął się naprzód, a ja upadłem. Lewa ręka poślizgnęła mi\nsię we krwi.\n\nObok mnie leżał przewrócony na bok oficer austriacki, człowiek młody, o bardzo\nszlachetnych rysach. Spojrzał na mnie ciemnymi oczyma z nieopisanym smutkiem i wyszeptał\nchrapliwym głosem:\n\n- Nie trzeba deptać... Niemcy są też ludźmi...\n\nWsunął rękę pod bok i jęczał żałośnie.\n\nPobiegłem za kolumną. Nasi byli już na wzgórzach, gdzie stały austriackie baterie.\nWdrapawszy się za innymi, zobaczyłem jedną armatę przewróconą, drugą zaprzężoną\ni otoczoną przez naszych.\n\nTrafiłem na szczególną scenę. Jedni z naszych chwycili za koła armaty, drudzy\nściągali woźnicę z siodła; Katz przebił bagnetem konia z pierwszej pary, a kanonier\naustriacki chciał zwalić go w łeb wyciorem. Schwyciłem kanoniera za kołnierz i\nnagłym ruchem w tył przewróciłem go na ziemię. Katz i jego chciał przebić.\n- Co robisz, wariacie?!... - zawołałem odbijając mu karabin.\n\nWtedy rozwścieczony rzucił się na mnie, ale stojący obok oficer pałaszem\nodtrącił mu bagnet.\n\n- Czego się tu mieszasz?... - krzyknął Katz na oficera i - oprzytomniał.\n\nDwie armaty były wzięte, za resztą pognali husarzy. Daleko przed nami stali nasi\npojedynczo i w gromadach, strzelając do cofających się Austriaków. Kiedy niekiedy\njakaś zbłąkana kula nieprzyjacielska świsnęła nad nami albo zaryła się w ziemię\nwydmuchując obłoczek kurzu. Trębacze zwoływali do szeregów.\n\nOkoło czwartej po południu pułk nasz ściągnięto; było po bitwie. Tylko na\nzachodniej krawędzi horyzontu jeszcze odzywały się pojedyncze strzały lekkiej\nartylerii, jak odgłosy burzy, która już przeszła.\n\nW godzinę później na rozległym placu boju w różnych punktach zagrały pułkowe\norkiestry. Przyleciał do nas adiutant z powinszowaniem. Trębacze i dobosze uderzyli\nsygnał: do modlitwy. Zdjęliśmy kaski, chorążowie podnieśli sztandary i cała armia,\nz bronią do nogi, dziękowała węgierskiemu Bogu za zwycięstwo.\n\nStopniowo dym opadł. Gdzie oko sięgło, widzieliśmy w rozmaitych miejscach jakby\nskrawki białego i granatowego papieru, bez ładu porozrzucane na zdeptanej trawie. W polu\nkręciło się kilkanaście furmanek, a jacyś ludzie składali na nich niektóre z owych\nskrawków. Reszta została.\n\n- Mieli się też po co rodzić!... - westchnął oparty na karabinie Katz, którego\nznowu opanowała melancholia.\n\nByło to bodaj czy nie ostatnie nasze zwycięstwo. Od tej chwili sztandary z trzema\nrzekami częściej chodziły przed nieprzyjacielem aniżeli za nieprzyjacielem, dopóki\nwreszcie pod Vilagos nie opadły z drzewców jak liście na jesieni.\n\nDowiedziawszy się o tym Katz rzucił szpadę na ziemię (byliśmy już obaj oficerami)\ni powiedział, że teraz tylko sobie w łeb strzelić. Ja jednak pamiętając, że we\nFrancji już siedzi Napoleon, dodałem mu otuchy i - przekradliśmy się do Komorna.\n\nPrzez miesiąc wyglądaliśmy odsieczy: z Węgier, z Francji, nawet z nieba. Nareszcie\ntwierdza kapitulowała.\n\nPamiętam, że tego dnia Katz kręcił się około prochowni, a miał taki wyraz na\ntwarzy jak wówczas, kiedy to chciał przebić leżącego kanoniera. Gwałtem wzięliśmy\ngo w kilku pod ręce i wyprowadziliśmy z fortecy, za naszymi.\n\n- Cóż to - szepnął mu jeden z kolegów - zamiast iść z nami na tułactwo,\nchciałbyś zmykać do nieba?... Ej! Katz, węgierska piechota nie tchórzy i nie łamie\nsłowa danego, nawet... Szwabom...\n\nW pięciu oddzieliliśmy się od reszty wojsk, połamaliśmy szpady, przebraliśmy się\nza chłopów i ukrywszy pod odzieżą pistolety wędrowaliśmy w stronę Turcji. Tropiła\nnas też, bo tropiła sfora Haynaua!...\n\nPodróż nasza po bezdrożach i lasach trwała ze trzy tygodnie. Pod nogami błoto, nad\ngłowami deszcz jesienny, za plecami patrole, a przed nami wieczne wygnanie - oto byli\nnasi towarzysze. Mimo to mieliśmy dobry humor.\n\nSzapary ciągle gadał, że Kossuth jeszcze coś wymyśli, Stein był pewny, że\nodezwie się za nami Turcja, Liptak wzdychał do noclegu i gorącej strawy, a ja\nmówiłem, że kto jak kto, ale Napoleon nas nie opuści. Deszcz rozmiękczył nam\nodzienie jak masło, brnęliśmy w błocie wyżej kostek, poodłaziły nam podeszwy, a w\nbutach grało jak na trąbce; mieszkańcy bali się sprzedać nam dzbanka mleka, a chłopi\nw jednej wsi gonili nas z widłami i kosami. Mimo to humor był, a Liptak pędząc obok\nmnie tak, aż błoto bryzgało, rzekł zadyszany:\n\n- Eljen Magyar!... Oto będziemy spali... Żeby tak jeszcze z kielich śliwowicy\ndo poduszki!...\n\nW tym wesołym towarzystwie obdartusów, przed którymi nawet wrony uciekały, tylko\nKatz był pochmurny. On najczęściej odpoczywał i jakoś prędzej mizerniał; miał\nspieczone usta, a w oczach blade iskry.\n\n- Boję się, żeby nie dostał zgniłej gorączki - rzekł raz do mnie Szapary.\n\nNiedaleko rzeki Sawy, nie wiem którego dnia naszej wędrówki, znaIeźliśmy w pustej\nokolicy kilka chat, gdzie nas bardzo gościnnie przyjęto. Mrok już zapadł, wściekle\nbyliśmy znużeni, ale dobry ogień i butelka śliwowicy napędziły nam wesołych myśli.\n\n- Przysięgam - wołał Szapary - że najdalej w marcu Kossuth powoła nas do\nszeregów. Głupstwo zrobiliśmy łamiąc szpady...\n\n- Może jeszcze w grudniu Turek wojska posunie - dodał Stein. - Ażeby się choć\nwygoić do tego czasu...\n- Moi kochani!... - jęczał Liptak zawijając się w grochowiny - kładźcie się, do\ndiabła, spać, bo inaczej ani Kossuth, ani Turek nas nie rozbudzi.\n- Pewno, że nie rozbudzi! - mruknął Katz.\n\nSiedział na ławie naprzeciw komina i smutno patrzył w ogień.\n\n- Ty, Katz, niedługo w sprawiedliwość boską przestaniesz wierzyć - odezwał się\nSzapary marszcząc brwi.\n\n- Nie ma sprawiedliwości dla tych, którzy nie umieli zginąć z bronią w ręku! -\nkrzyknął Katz. - Głupi wy i ja z wami... Turek albo Francuz nadstawi za was karku?...\nCzemu, żeście wy sami nie umieli go nadstawić?...\n- Ma gorączkę - szepnął Stein. - Będzie z nim kłopot w drodze...\n\n- Węgry!... już nie ma Węgier! - mruczał Katz. - Równość... nigdy nie było\nrówności!... Sprawiedliwość... nigdy jej nie będzie... Świnia wykąpie się nawet w\nbagnie; ale człowiek z sercem!... Darmo, panie Mincel, już ja u ciebie nie będę\nkrajać mydła...\n\nZmiarkowałem, że Katz jest bardzo chory. Zbliżyłem się do niego i ciągnąc go na\ngrochowiny, rzekłem:\n\n- Chodź, Auguście, chodź...\n\n- Gdzież pójdę?... - odparł, na chwilę wytrzeźwiony.\n\nA potem dodał:\n\n- Z Węgier wypędzili, do Szwabów się nie zaciągnę...\n\nMimo to legł na barłogu. Ogień na kominie wygasał. Dopiliśmy wódkę i\npołożyliśmy się rzędem z pistoletami w garści. W szczelinach chaty wiatr jęczał,\njakby całe Węgry płakały, a nas zmorzył sen. Śniło mi się, że jestem małym\nchłopcem i że jest Boże Narodzenie. Na stole płonie choinka, przybrana tak ubogo, jak\nmy byliśmy ubodzy, a dokoła mój ojciec, ciotka, pan Raczek i pan Domański śpiewają\nfałszywymi głosami kolędę:\n\nBóg się rodzi - moc truchleje.\n\nObudziłem się, łkając z żalu za moim dzieciństwem. Ktoś szarpał mię za ramię.\n\nBył to chłop, właściciel chaty. Podniósł mnie z grochowin i wskazując w stronę\nKatza, mówił przerażony:\n\n- Patrzcie no, panie wojak... Z nim się coś złego stało...\n\nPorwał z komina łuczywo i zaświecił. Spojrzałem. Katz leżał na barłogu\nskurczony, z wystrzelonym pistoletem w ręku. Ogniste płatki przeleciały mi przed oczyma\ni zdaje mi się, żem zemdlał.\n\nOcknąłem się na furze, którą właśnie dojeżdżaliśmy do Sawy. Już dniało,\nzapowiadał się dzień pogodny ; od rzeki ciągnęła surowa wilgoć. Przetarłem oczy,\nporachowałem... Było na wozie nas czterech i piąty furman. Przecież powinno być\npięciu. Nie, powinno być sześciu!... Szukałem Katza, nie mogłem się dopatrzeć Nie\npytałem o niego ; płacz ścisnął mnie za gardło i myślałem, że mnie udusi. Liptak\ndrzemał, Stein ocierał oczy, a Szapary patrzył na bok i tylko pogwizdywał Rakoczego,\nchociaż ciągle się mylił.\n\nEj! bracie Katz, cóżeś ty zrobił najlepszego?... Czasem zdaje mi się, żeś\nznalazł tam w niebie i węgierską piechotę, i swój wystrzelany pluton... Niekiedy\nsłyszę łoskot bębnów, ostry rytm marszu i komendę: \" Na ramię broń!...\"\nA wtedy myślę, że to ty, Katz, idziesz na zmianę warty przed bożym tronem... Bo\nkiepskim byłby Pan Bóg węgierski, gdyby się nie poznał na tobie!\n\n...Alem się też rozgadał, Boże odpuść!... Myślałem o Wokulskim, a piszę o\nsobie i o Katzu. Wracam więc do przedmiotu. W parę dni po śmierci Katza weszliśmy do\nTurcji, a przez dwa lata następne ja, już sam, tułałem się po całej Europie. Byłem\nwe Włoszech, Francji, Niemczech, nawet w Anglii, a wszędzie nękała mnie bieda i\nżarła tęsknota za krajem. Nieraz zdawało mi się, że stracę rozum słuchając\npotoków obcej mowy i widząc nie nasze twarze, nie nasze ubiory, nie naszą ziemię.\nNieraz oddałbym życie, ażeby choć spojrzeć na las sosnowy i chałupy poszyte słomą.\nNieraz jak dziecko wołałem przez sen: \" ja chcę do kraju!...\" A gdym się\nobudził zalany łzami, ubierałem się i pędem biegłem na ulicę, bo mi się\nprzywidziało, że ta ulica koniecznie musi być Starym Miastem albo Podwalem.\nMoże bym się zabił z desperacji, gdyby nie ciągłe wiadomości o Ludwiku\nNapoleonie, który już został prezydentem, a myślał o cesarstwie. Było mi lżej\ndźwigać nędzę i tłumić wybuchy żalu, kiedym słuchał o triumfach człowieka,\nktóry miał wykonać testament Napoleona I i zrobić porządek w świecie.\n\nNie udało mu się wprawdzie, aleć - zostawił syna. Nie od razu Kraków zbudowano!...\n\nNareszcie nie mogłem wytrzymać i - w grudniu 1851 roku przejechawszy wzdłuż\nGalicję stanąłem na komorze w Tomaszowie. Jedna mnie tylko myśl trapiła:\n\n\"A nuż mnie i stąd wypędzą?...\"\n\nNigdy zaś nie zapomnę radości, jakiej doznałem usłyszawszy, że mam jechać do\nZamościa. Właściwie, tom nawet nie bardzo jechał ; raczej szedłem, ale z jakąż\nuciechą!\n\nW Zamościu bawiłem rok z czymś. A żem dobrze drwa rąbał, więc byłem co dzień\nna świeżym powietrzu. Napisałem stamtąd list do Mincla i podobno otrzymałem od niego\nodpowiedź, nawet pieniądze; ale wyjąwszy pokwitowania z odbioru, bliższych\nszczegółów tego wypadku nie pamiętam.\n\nZdaje się jednak, że Jaś Mincel zrobił inną rzecz, choć nie wspomniał o niej do\nśmierci i nawet nie lubił o tym rozmawiać. Oto chodził on do różnych jenerałów,\nktórzy odbyli węgierską kampanię, i tłumaczył im, że przecież powinni ratować\nkolegę w nieszczęściu. No i uratowali mnie, tak że już w lutym 1853 roku mogłem\njechać do Warszawy. Zwrócono mi nawet patent oficerski, jedyną pamiątkę, jaką\nwyniosłem z Węgier nie licząc dwu ran: w piersi i w nogę. Było nawet lepiej, bo\noficerowie wyprawili mi obiad, na którym gęsto piliśmy zdrowie węgierskiej piechoty.\nOd tej też pory mówię, że najtrwalsze stosunki zawiązują się na placu bitwy.\n\nLedwiem opuścił mój dotychczasowy apartament będąc gołym jak pieprz turecki,\nzaraz zastąpił mi drogę nieznany Żydek i oddał list z pieniędzmi. Otworzyłem go i\nprzeczytałem:\n\n\"Mój kochany Ignacy! Posyłam ci dwieście złotych na drogę, to się później\nobrachujemy. Zajedź wprost do mego sklepu na Krakowskim Przedmieściu, a nie na Podwal,\nbroń Boże! bo tam mieszka ten złodziej Franc ; niby mój brat, któremu nawet pies\nporządny nie powinien \n\npodawać ręki. Całuję cię, Jan Mincel. Warszawa, d. 16 lutego r. 1853.\n\nAle, ale!... Stary Raczek, co się z twoją ciotką ożenił, to wiesz - umarł, a i\nona także, ale pierwej. Zostawili ci trochę gratów i parę tysięcy złotych. Wszystko\njest u mnie w porządku, tylko salopę ciotki mole trochę sponiewierały, bo bestia\nKaśka zapomniała włożyć bakuniu. Franc kazał cię ucałować. Warszawa, d. 18 lutego\nr. 1853.\"\nTen sam Żydek wziął mnie do swego domu, gdzie doręczył mi tłumoczek z bielizną,\nodzieniem i obuwiem. Nakarmił mnie rosołem z gęsiny, potem gotowaną, a potem pieczoną\ngęsiną, której do Lublina nie mogłem strawić. Nareszcie dał mi butelkę wybornego\nmiodu, zaprowadził do gotowej już furmanki, lecz - ani chciał słuchać o żadnym\nwynagrodzeniu.\n\n- Ja bym się wstydził brać od takie osobe, co z migracje wraca - odpowiadał na\nwszystkie moje zaklęcia.\n\nDopiero gdym już miał wsiąść do fury, odprowadził mnie na bok i rozejrzawszy\nsię, czy kto nie podsłuchuje, szepnął:\n\n- Jak pan dobrodziej ma węgierskie dukaty, to ja kupię. Ja rzetelnie zapłacę, bo\nmnie potrzeba dla córki, co po pańskim Nowym Roku wychodzi za mąż...\n\n- Nie mam dukatów - odparłem.\n\n- Pan dobrodziej był na węgierskie wojne i pan nie ma dukatów... - rzekł zdziwiony.\n\nJuż postawiłem nogę na stopniu fury, kiedy ten sam Żydek odciągnął mnie drugi\nraz na stronę.\n\n- Może pan dobrodziej ma jakie kosztowności?... Pierścionków, zygarków,\nbranzeletów?... Jak zdrowia pragnę, ja rzetelnie zapłacę, bo to dla mojej córki...\n\n- Nie mam, bracie, daję ci słowo...\n\n- Nie ma pan? - powtórzył, szeroko otwierając oczy. - To po co pan chodził na\nWęgry?...\n\nRuszyliśmy, a on jeszcze stał i trzymał się ręką za brodę, z politowaniem\nkiwając głową.\n\nFura była wynajęta tylko dla mnie. Zaraz jednak na następnej uliczce furman spotkał\nswego brata, który miał bardzo pilny interes do Krasnegostawu.\n\n- Niech wielmożny pan pozwoli jego zabrać - prosił zdjąwszy czapkę. - Na złe\ndroge to on będzie szedł piechotą.\n\nPasażer wsiadł. Nim dojechaliśmy do bramy fortecznej, zastąpiła nam drogę jakaś\nŻydówka z tłumokiem i poczęła krzykliwie rozmawiać z furmanem. Okazało się, że\njest to jego ciotka, która ma w Fajsławicach chore dziecko.\n\n- Może wielmożny pan pozwoli się jej przysiąść... To jest bardzo letka osoba... -\nprosił furman.\n\nZa bramą wreszcie, w rozmaitych punktach szosy, znalazło się jeszcze trzech kuzynów\nmego furmana, który zabrał ich pod pozorem, że będzie mi w drodze weselej. Jakoż\nzepchnęli mnie na tylną oś wozu, deptali po nogach, palili szkaradny tytoń, a przede\nwszystkim wrzeszczeli jak opętani. Pomimo to nie pomieniałbym mego ciasnego kąta na\nnajwygodniejsze miejsce we francuskich dyliżansach albo angielskich wagonach. Byłem już\nw kraju.\n\nPrzez cztery dni zdawało mi się, że siedzę w przenośnej bożnicy. Na każdym\npopasie jakiś pasażer ubywał, inny zajmował jego miejsce. Pod Lublinem zsunęła mi\nsię na plecy ciężka paka; istny cud, żem nie stracił życia. Pod Kurowem staliśmy\nparę godzin na szosie, gdyż zginął czyjś kufer, po który furman jeździł konno do\nkarczmy. Przez całą wreszcie drogę czułem, że leżąca na moich nogach pierzyna jest\ngęściej zaludniona od Belgii.\n\nPiątego dnia, przed wschodem słońca, stanęliśmy na Pradze. Ale że fur było\nmnóstwo, a łyżwowy most ciasny, więc ledwie około dziesiątej zajechaliśmy do\nWarszawy. Muszę dodać, że wszyscy moi współpasażerowie znikli na Bednarskiej ulicy,\njak eter octowy, zostawiając po sobie mocny zapach. Gdy zaś przy ostatecznym rachunku\nwspomniałem o nich furmanowi, wytrzeszczył na mnie oczy.\n\n- Jakie pasażery?... - zawołał zdziwiony. - Wielmożny pan to jest pasażer, ale\ntamto - same parchy. Jak my stanęli na rogatce, to nawet strażnik dwa takie gałgany\nrachował za złotówkę na jeden paszport. A wielmożny pan myśli, co oni byli\npasażery!...\n\n- Więc nie było nikogo?... - odparłem. - A skądże, u licha, pchły, które mnie\noblazły?\n\n- Może z wilgoci. Czy ja wiem! - odpowiedział furman.\n\nPrzekonany w ten sposób, że na bryce nie było nikogo oprócz mnie, sam jeden,\nrozumie się, zapłaciłem za całą podróż, co tak rozczuliło furmana, że wypytawszy\nsię, gdzie będę mieszkał, obiecał mi przywozić co dwa tygodnie tytoń przemycany.\n\n- Nawet teraz - rzekł cicho - mam na furze centnar. Może przynieść wielmożnego\npana z parę funty?...\n\n- Żeby cię diabli wzięli!- mruknąłem chwytając mój tłumoczek. - Tego jeszcze\nbrakowało, ażeby aresztowali mnie za defraudację.\n\nSzybko biegnąc przez ulice, przypatrywałem się miastu, które po Paryżu wydawało\nmi się brudne i ciasne, a ludzie posępni. Sklep J. Mincla na Krakowskim Przedmieściu\nłatwo znalazłem; ale na widok znanych miejsc i szyldów serce zaczęło mi się tak\ntrząść, żem chwilę musiał odpocząć.\nSpojrzałem na sklep - prawie taki jak na Podwalu ; na drzwiach blaszany pałasz i\nbęben (może ten sam, który widziałem w dzieciństwie!) - w oknie talerze, koń i\nskaczący kozak... Ktoś uchylił drzwi i zobaczyłem w głębi zawieszone u sufitu: farby\nw pęcherzach, korki w siatce, nawet wypchanego krokodyla.\n\nZa kontuarem, blisko okna, siedział na starym fotelu Jan Mincel i ciągnął za\nsznurek kozaka...\n\nWszedłem drżąc jak galareta i stanąłem naprzeciw Jasia. Zobaczywszy mnie (już\nzaczął tyć chłopak) ciężko uniósł się z fotelu i przymrużył oczy. Nagle\nkrzyknął do jednego z chłopców sklepowych:\n\n- Wicek!... gnaj do panny Małgorzaty i powiedz, że wesele zaraz po Wielkiejnocy...\n\nPotem wyciągnął do mnie obie ręce ponad kontuarem i długo ściskaliśmy się\nmilcząc.\n\n- Aleś też walił Szwabów! Wiem, wiem - szepnął mi do ucha. - Siadaj - dodał\nwskazując krzesło. - Kaziek! rwij do Grossmutter... Pan Rzecki przyjechał!...\n\nSiadłem i znowu nie mówiliśmy nic do siebie. On żałośnie trząsł głową, ja\nspuściłem oczy. Obaj myśleliśmy o biednym Katzu i o naszych zawiedzionych nadziejach.\nWreszcie Mincel utarł nos z wielkim hałasem i odwróciwszy się do okna, mruknął:\n\n- No, co tam...\nWrócił zadyszany Wicek. Uważałem, że surdut tego młodzieńca połyskuje od\ntłustych plam.\n\n- Byłeś? - spytał go Mincel.\n\n- Byłem. Panna Małgorzata powiedziała, że dobrze.\n\n- Żenisz się? - rzekłem do Jasia.\n\n- Phi!... cóż mam robić - odparł.\n\n- A Grossmutter jak się ma?\n\n- Zawsze jednakowo. Choruje tylko wtedy, kiedy stłuką jej dzbanek do kawy.\n\n- A Franc?\n- Nie gadaj mi o tym łajdaku - wstrząsnął się Jan Mincel. - Wczoraj przysiągłem\nsobie, że noga moja u niego nie postanie...\n\n- Cóż ci zrobił? - spytałem.\n\n- To podłe Szwabisko ciągle drwi z Napoleona!... Mówi, że złamał przysięgę\nrzeczypospolitej, że jest kuglarzem, któremu oswojony orzeł napluł w kapelusz... Nie -\nmówił Jan Mincel - z tym człowiekiem żyć nie mogę...\n\nPrzez cały czas naszej rozmowy dwaj chłopcy i subiekt załatwiali interesantów, na\nktórych nawet nie zwracałem uwagi. Wtem . skrzypnęły tylne drzwi sklepu i spoza szaf\nwysunęła się staruszka w żółtej sukni, z dzbanuszkiem w ręku.\n\n- Gut Morgen, meine Kinder!... Der Kaffee ist schon...\nPobiegłem i ucałowałem jej suche rączyny nie mogąc słowa przemówić.\n- Ignaz!... Herr Jesäs... Ignaz! - zawołała ściskając mnie. - Wo bist du\nso lange gewesen, lieber Ignaz?...\nNo, przecie Grossrnutter wie, że był na wojnie. Co się tu pytać, gdzie był?\n- wtrącił Jan.\n\n- Herr Jesäs!... Aber du hast noch keinen Kaffee getrunken?...\n- Naturalnie, że nie pił - odparł Jan w moim imieniu.\n\n- Du lieber Gott! Es ist ja schon zehn Uhr...\nNalała mi kubek kawy, wręczyła trzy świeże bułki i znikła jak zwykle.\n\nTeraz główne drzwi otworzyły się z łoskotem i wbiegł Franc Mincel, tłuściejszy\ni czerwieńszy od brata.\n\n- Jak się masz, Ignacy!... - zawołał padając mi w objęcia.\n\n- Nie całuj się z tym durniem, który jest zakałą rodu Minclów!... rzekł do mnie\nJan.\n\n- Oj! oj! co mi to za ród!... - odparł ze śmiechem Franc. - Nasz ojciec przyjechał\ntaczkami we dwa psy...\n\n- Nie gadam z panem! - wrzasnął Jan.\n\n- Ja też nie do pana mówię, tylko do Ignacego - odparł Franc: - A nasz stryj -\nciągnął dalej - było przecie takie zakute Szwabisko, że wylazł z trumny po swoją\nszlafmycę, której mu tam zapomnieli włożyć...\n- Robisz mi pan afront w moim domu!... - krzyknął Jan.\n\n- Nie przyszedłem do pańskiego domu, tylko do sklepu za sprawunkiem... Wicek! -\nzwrócił się Franc do chłopca - daj mi korek za grosz... Tylko zawiń go w bibułę...\nDo widzenia, kochany Ignacy, wpadnij do mnie dziś wieczorem, to przy dobrej butelce\npogadamy. A może i ten pan z tobą przyjdzie - dodał już z ulicy-, wskazując ręką na\nsinego z gniewu Jana.\n\n- Noga moja nie postanie u podłego Szwaba! - krzyknął Jan.\n\nTo jednak nie przeszkodziło, że wieczorem byliśmy obaj u Franca.\n\nMimochodem wspomnę, że nie było tygodnia, w ciągu którego bracia Minclowie nie\npokłóciliby się i nie pogodzili przynajmniej ze dwa razy. Co zaś jest najosobliwszym,\nże przyczyny swarów nigdy nie wypływały z interesu natury materialnej. Owszem, pomimo\nnajwiększych nieporozumień bracia zawsze poręczali swoje kwity, pożyczali sobie\npieniędzy i nawzajem płacili długi: Powody tkwiły w ich charakterach.\n\nJan Mincel był romantyk i entuzjasta, Franc spokojny i zgryźliwy; Jan był gorącym\nbonapartystą, Franc republikaninem i specjalnym wrogiem Napoleona III. Nareszcie Franc\nMincel przyznawał się do niemieckiego pochodzenia, podczas gdy Jan uroczyście\ntwierdził, że Minclowie pochodzą ze starożytnej polskiej rodziny Miętusów, którzy\nkiedyś, może za Jagiellonów, a może za królów wybieralnych osiedli między Niemcami.\n\nDość było jednego kieliszka wina, ażeby Jan Mincel zaczął bić pięściami w\nstół albo w plecy swoich sąsiadów i wrzeszczeć:\n- Czuję w sobie starożytną polską krew!... Niemka nie mogłaby mnie urodzić!...\nMam zresztą dokumenta...\n\nI bardzo zaufanym osobom pokazywał dwa stare dyplomy, z których jeden odnosił się\ndo jakiegoś Modzelewskiego, kupca w Warszawie za czasów szwedzkich, a drugi do Milera,\nkościuszkowskiego porucznika. Jaki by przecież istniał związek między tymi osobami a\nrodziną Minclów - nie wiem po dziś dzień, choć objaśnienia niejednokrotnie\nsłyszałem.\n\nNawet z powodu wesela Jana wybuchnął skandal między braćmi: Jan bowiem zaopatrzył\nsię na tę uroczystość w amarantowy kontusz, żółte buty i szablę, podczas gdy Franc\noświadczył, że nie pozwoli na taką maskaradę przy ślubie, choćby miał podać\nskargę do policji. Usłyszawszy to Jan przysiągł, że zabije denuncjanta, jeżeli go\nzobaczy, i do weselnej kolacji ubrał się w szaty swoich przodków Miętusów. Franc zaś\nbył i na ślubie, i na weselu, lecz choć nie gadał z bratem, na śmierć zatańcowywał\nmu żonę i prawie do samobójstwa upił się jego winem.\n\nNawet zgon Franca, który w roku 1856 zmarł na karbunkuł, nie obszedł się bez\nawantury. W ciągu trzech ostatnich dni obaj bracia po dwa razy wyklęli się i\nwydziedziczyli w sposób bardzo uroczysty. Mimo to Franc cały majątek zapisał Janowi, a\nJan przez kilka tygodni chorował z żalu po bracie i - połowę odziedziczonej fortuny\n(około dwudziestu tysięcy złotych) przekazał jakimś trzem sierotkom, którymi nadto\nopiekował się do końca życia.\n\nDziwna była to rodzina!\n\nI otóż znowu zboczyłem od przedmiotu: miałem pisać o Wokulskim,a piszę o\nMinclach. Gdybym nie czuł się tak rześkim, jak jestem, mógłbym posądzić się o\ngadulstwo zapowiadające bliską starość.\nPowiedziałem, że w postępowaniu Stasia Wokulskiego wielu rzeczy nie rozumiem i za\nkażdym razem mam ochotę zapytać: -na co to wszystko?...\nOtóż kiedym wrócił do sklepu, prawie co wieczór zbieraliśmy się u Grossmutter\nna górze: Jan i Franc Minclowie, a czasem i Małgosia Pfeifer. Małgosia z Janem\nsiadywali w okiennej framudze i trzymając się za ręce patrzyli w niebo; Franc pił piwo\nz dużego kufla (który miał cynową klapę), staruszka robiła pończochę, a ja -\nopowiadałem dzieje kilku lat spędzonych za granicą.\n\nNajczęściej, rozumie się, była mowa o tęsknotach tułaczki, niewygodach\nżołnierskiego życia albo o bitwach. W takiej chwili Franc wypijał podwójne porcje\npiwa, Małgosia przytulała się do Jana (do mnie nikt się tak nie przytulał), a Grossmutter\ngubiła oczka w pończosze. Gdym już skończył, Franc wzdychał, szeroko rozsiadając\nsię na kanapie, Małgosia całowała Jana, a Jan Małgosię, staruszka zaś trzęsąc\ngłową mówiła :\n\n- Jesäs! Jesäs!... wie is das schrecklich... Aber sag mir, lieber Ignaz, wozu also\nbist du denn nach Ungarn gegnngen?\n- No, przecie Grossmutter rozumie, że chodził do Węgier na wojnę - wtrącił\nniecierpliwie Jan.\n\nLecz staruszka ciągle kręcąc głową ze zdziwienia mruczała do siebie:\n\n- Der Kaffe war ja immer gut und zu Mittag hat er sich doch immer vollgegessen...\nWarum bat er denn das getan?...\n- O! bo Grossmutter myśli tylko o kawie i o obiedzie - oburzył się Jan.\n\nNawet kiedy opowiedziałem ostatnie chwile i straszną śmierć Katza, starowina\nwprawdzie rozpłakała się, pierwszy raz od czasu, jak ją znałem; niemniej jednak\notarłszy łzy i wziąwszy się znowu do swej pończochy, szeptała:\n\n- Merkwürdig! Der Kaffee war ja immer gut und zu Mittag hat er sich doch immer\nvollgegessen... Warum hat er denn das getan?\nToż samo ja dziś nieomal co godzinę mówię o Stasiu Wokulskim. Miał po śmierci\nżony spokojny kawałek chleba, więc po co pojechał do Bułgarii? Zdobył tam taki\nmajątek, że mógłby sklep zwinąć: po co zaś rozszerzył . go? Ma przy nowym sklepie\npyszne dochody, więc po co tworzy jeszcze jakąś spółkę?...\n\nPo co wynajął dla siebie ogromne mieszkanie? Po co kupił powóz i konie? Po co pnie\nsię do arystokracji, a unika kupców, którzy mu tego darować nie mogą?\n\nA w jakim celu zajmuje się furmanem Wysockim albo jego bratem, dróżnikiem z kolei\nżelaznej? Po co kilku biednym czeladnikom założył warsztaty? Po co opiekuje się nawet\nnierządnicą, która choć mieszka u magdalenek, mocno szkodzi jego reputacji?...\nA jaki on sprytny... Kiedy dowiedziałem się na giełdzie o zamachu Hödla, wracam do\nsklepu i patrząc mu bystro w oczy mówię:\n\n- Wiesz, Stasiu, jakiś Hödel strzelił do cesarza Wilhelma...\n\nA on, jakby nigdy nic, odpowiada:\n- Wariat.\n- Ale temu wariatowi - ja mówię - zetną głowę.\n\n- I słusznie - on odpowiada - nie będzie się mnożył ród wariacki.\nŻeby mu przy tym drgnął choć jeden muskuł, nic. Skamieniałem wobec\njego zimnej krwi.\n\nKochany Stasiu, tyś sprytny, alem i ja nie w ciemię bity: wiem więcej, aniżeli\nprzypuszczasz, i to mi tylko bolesne, że nie masz do mnie zaufania. Bo rada przyjaciela i\nstarego żołnierza mogłaby cię uchronić od niejednego głupstwa, jeżeli nie od\nplamy...\n\nAle co ja tu będę wypowiadać własne opinie; niech mówi za mnie bieg wypadków.\n\nW początkach maja wprowadziliśmy się do nowego sklepu, który obejmuje pięć\nogromnych salonów. W pierwszym pokoju, na lewo, mieszczą się same ruskie tkaniny:\nperkale, kretony, jedwabie i aksamity. Drugi pokój zajęty jest w połowie na te same\ntkaniny, a w połowie na drobiazgi do ubrania służące: kapelusze, kołnierzyki,\nkrawaty, parasolki. W salonie frontowym najwykwintniejsza galanteria: brązy, majoliki,\nkryształy, kość słoniowa. Następny pokój na prawo lokuje zabawki tudzież wyroby z\ndrzewa i metalów, a w ostatnim pokoju na prawo są towary z gumy i skóry. \n\nTak sobie to uporządkowałem; nie wiem, czy właściwie, ale Bóg mi świadkiem, żem\nchciał jak najlepiej. Wreszcie pytałem o zdanie Stasia Wokulskiego; ale on, zamiast coś\nporadzić, tylko wzruszał ramionami i uśmiechał się, jakby mówił:\n\n\"A cóż mnie to obchodzi...\"\n\nDziwny człowiek! Przyjdzie mu do głowy genialny plan, wykona go w ogólnych zarysach,\nale - ani dba o szczegóły. On kazał przenieść sklep, on zrobił go ogniskiem handlu\nruskich tkanin i galanterii zagranicznej, on zorganizował całą administrację. Ale\nzrobiwszy to, dziś ani miesza się do sklepu: składa wizyty wielkim panom albo jeździ\nswoim powozem do Łazienek, albo gdzieś znika bez śladu; a w sklepie ukazuje się ledwie\nprzez parę godzin na dzień. Przy tym roztargniony, rozdrażniony, jakby na coś czekał\nalbo czegoś się obawiał.\n\nAle cóż to za złote serce!\n\nZe wstydem wyznaję, że było mi trochę przykro wynosić się na nowy lokal. Jeszcze\nze sklepem pół biedy; nawet wolę służyć w ogromnym magazynie, na wzór paryskich,\naniżeli w takim kramie, jakim był nasz poprzedni. Żal mi jednak było mego pokoju, w\nktórym dwadzieścia pięć lat przemieszkałem. Ponieważ do lipca obowiązuje nas stary\nkontrakt, więc do połowy maja siedziałem w moim pokoiku, przypatrując się jego\nścianom, kracie, która przypominała mi najmilsze chwile w Zamościu, i starym\nsprzętom.\n\n\"Jak ja to wszystko ruszę, jak ja to przeniosę, Boże miłosierny!...\"-\nmyślałem.\n\nAż jednego dnia, około połowy maja (rozeszły się wówczas wieści mocno pokojowe),\nStaś przed samym zamknięciem sklepu przychodzi do mnie i mówi:\n\n- Cóż, stary, czas by się przeprowadzić na nowe mieszkanie.\nDoznałem takiego uczucia, jakby ze mnie krew wyciekła. A on prawi dalej :\n\n- Chodźże ze mną, pokażę ci nowy lokal, który wziąłem dla ciebie w tym samym\ndomu.\n\n- Jak to wziąłeś? - pytam. - Przecież muszę umówić się o cenę z gospodarzem.\n\n- Już zapłacone! - on odpowiada.\n\nWziął mnie pod rękę i prowadzi przez tylne drzwi sklepu do sieni.\n\n- Ależ - mówię - tu lokal zajęty...\n\nZamiast odpowiedzi otworzył drzwi po drugiej stronie sieni... Wchodzę... słowo\nhonoru - salon!... Meble kryte utrechtem, na stołach albumy, w oknie majoliki... Pod\nścianą biblioteka...\n\n- Masz tu - mówi Staś pokazując bogato oprawne książki - trzy historie Napoleona\nI, życie Garibaldiego i Kossutha, historię Węgier...\n\nZ książek byłem bardzo kontent, ale ten salon, muszę wyznać, zrobił na mnie\nprzykre wrażenie. Staś spostrzegł to i uśmiechnąwszy się, nagle otworzył drugie\ndrzwi.\n\nBoże miłosierny!... ależ ten drugi pokój to mój pokój, w którym mieszkałem od\nlat dwudziestu pięciu. Okna zakratowane, zielona firanka, mój czarny stół... A pod\nścianą naprzeciw moje żelazne łóżko, dubeltówka i pudło z gitarą...\n\n- Jak to - pytam - więc mnie już przenieśli?...\n\n- Tak - odpowiada Staś - przenieśli ci każdy ćwieczek, nawet płachtę dla Ira.\n\nMoże to się wyda komu śmiesznym, ale ja miałem łzy w oczach...\n\nPatrzyłem na jego surową twarz, smutne oczy i prawie nie mogłem wyobrazić sobie,\nże ten człowiek jest tak domyślny i posiada taką delikatność uczuć. Bo żebym mu\nchoć wspomniał o tym... On sam odgadł, że mogę tęsknić za dawną siedzibą, i sam\nczuwał nad przeprowadzeniem moich gratów.\n\nSzczęśliwa byłaby kobieta, z którą by on się ożenił (mam nawet dla niego\npartię...); ale on się chyba nie ożeni. Jakieś dzikie myśli snują mu się po\ngłowie, ale nie o małżeństwie, niestety!... Ile to już poważnych osób przychodziło\ndo naszego sklepu niby za sprawunkami, a naprawdę w swaty do Stasia i - wszystko na nic.\n\nTaka pani Szperlingowa ma ze sto tysięcy rubli gotowizną i dystylarnię. Czego ona\njuż nie kupiła u nas, a wszystko dlatego, ażeby mnie zapytać :\n- Cóż, nie żeni się pan Wokulski?\n\n- Nie, pani dobrodziejko...\n- Szkoda! - mówi pani Szperlingowa wzdychając. - Piękny sklep, duży majątek, ale -\nwszystko to rozejdzie się... bez gospodyni. Gdyby zaś pan Wokulski wybrał sobie jaką\npoważną i majętną kobietę, wzmocniłby się nawet jego kredyt.\n\n- Święte słowa pani dobrodziejki... - ja odpowiadam.\n\n- Adieu! panie Rzecki - ona mówi (kładąc na kasie dwadzieścia albo i\npięćdziesiąt rubli). - Ale niechże pan czasem nie wspomni panu Wokulskiemu o tym, że\nja mówiłam coś o małżeństwie. Bo gotów pomyśleć, że stara baba poluje na\nniego... Adieu, panie Rzecki...\n\n-\"Owszem, nie zaniedbam wspomnieć mu o tym...\"\nI zaraz myślę, że gdybym ja był Wokulskim, w jednej chwili ożeniłbym się z tą\nbogatą wdową. Jak ona zbudowana, Herr Jesäs!...\nAlbo taki Szmeterling, rymarz. Ile razy załatwiamy rachunek, mówi:\n\n- Nie mógłby się, panie tego, taki, panie tego, Wokulski żenić?...\nChłop, panie, ognisty; kark jak u byka... Żeby mnie piorun, panie tego, trzasł, sam\noddałbym mu córkę, a w posagu dałbym im rocznie za dziesięć tysięcy, panie tego,\nrubli towaru... No?\n\nAlbo taki radca Wroński. Niebogaty, cichutki, ale kupuje u nas co tydzień choćby\nparę rękawiczek i za każdym razem mówi:\n\n- Ma tu Polska nie ginąć, mój Boże, kiedy tacy jak Wokulski nie żenią się. Bo to\nnawet, mój Boże, nie potrzebuje człowiek posagu, więc mógłby znaleźć panienkę,\nktóra, mój Boże! i do fortepianu, i domem zarządzi, i zna języki...\n\nTakich swatów dziesiątki przewijają się przez nasz sklep. Niektóre matki, ciotki\nalbo ojcowie po prostu przyprowadzają do nas panny na wydaniu. Matka, ciotka albo ojciec\nkupuje coś za rubla, a tymczasem panna chodzi po sklepie, siada, bierze się pod boki,\nażeby zwrócić uwagę na swoją figurę, wysuwa naprzód prawą nóżkę, potem lewą\nnóżkę, potem wystawia rączki... Wszystko w tym celu, ażeby złapać Stacha, a jego\nalbo nie ma w sklepie, albo jeżeli jest, to nawet nie patrzy na towar, jakby mówił:\n\n- Taksacją zajmuje się pan Rzecki...\n\nWyjąwszy rodzin mających dorosłe córki tudzież wdów i panien na wydaniu, które\nzdają się być odważniejszymi od węgierskiej piechoty, biedny mój Stach nie cieszy\nsię sympatią. Nic dziwnego - oburzył przeciw sobie wszystkich fabrykantów jedwabnych i\nbawełnianych, a także kupców, którzy sprzedają ich towary.\n\nRaz, przy niedzieli (rzadko mi się to zdarza), zaszedłem do handelku na śniadanie.\nKieliszek anyżówki i kawałek śledzia przy bufecie, a do stołu porcyjka flaków i\nćwiartka porteru - oto bal! Zapłaciłem niecałego rubla, ale moc się nałykał dymu, a\nmoc się nasłuchał!... Wystarczy mi tego na parę lat.\n\nW dusznym i ciemnym jak wędzarnia pokoju, gdzie mi flaki podano, siedziało ze\nsześciu jegomościów przy jednym stole. Byli to ludzie spasieni i dobrze odziani;\nzapewne kupcy, obywatele miejscy, a może i fabrykanci. Każdy wyglądał tak na trzy do\npięciu tysięcy rubli rocznego dochodu.\n\nPonieważ nie znałem tych panów, a zapewne i oni mnie, nie mogę więc posądzić ich\no umyślną szykanę. Proszę jednak wyobrazić sobie, co za traf, że właśnie gdym\nwszedł do pokoju, rozmawiali o Wokulskim.\n\nKto mówił, z przyczyny dymu nie widziałem; wreszcie nie śmiałem podnieść oczu od\ntalerza.\n- Karierę zrobił! - mówił gruby głos. - Za młodu wysługiwał się takim jak my,\na ku starości chce mu się fagasować wielkim panom.\n- Ci dzisiejsi panowie - wtrącił jegomość dychawiczny - tyle warci co i on. Gdzie\nby to dawniej w hrabskim domu przyjmowali eks-kupczyka, który przez ożenek dorobił się\nmajątku... Śmiech powiedzieć!...\n- Fraszka ożenek - odparł gruby głos zakrztusiwszy się nieco - bogaty ożenek nie\nhańbi. Ale te miliony, zarobione na dostawach w czasie wojny, z daleka pachną\nkryminałem.\n\n- Podobno nie kradł - odezwał się półgłosem ktoś trzeci.\n\n- W takim razie nie ma milionów - huknął bas. - A w takim znowu wypadku po co\nzadziera nosa!... czego pnie się do arystokracji?\n\n- Mówią - dorzucił inny głos - że chce założyć spółkę z samych\nszlachciców...\n\n- Aha!... I oskubać ich, a potem zemknąć - wtrącił dychawiczny.\n\n- Nie - mówił bas - on z tych dostaw nie obmyje się nawet szarym mydłem. Kupiec\ngalanteryjny robi dostawy! Warszawiak jedzie do Bułgarii!...\n\n- Pański brat, inżynier, jeździł za zarobkiem jeszcze dalej - odezwał się\npółgłos.\n\n- Zapewne! - przerwał bas. - Czy może i sprowadzał perkaliki z Moskwy? Tu jest drugi\nsęk: zabija przemysł krajowy!...\n\n- Ehe! He!... - zaśmiał się ktoś dotąd milczący - to już do kupca nie należy.\nKupiec jest od tego, ażeby sprowadzał tańszy towar i z lepszym zyskiem dla siebie.\nNieprawda?... Ehe! He!...\n\n- W każdym razie nie dałbym trzech groszy za jego patriotyzm odparł bas.\n\n- Podobno jednak - wtrącił półgłos - ten Wokulski dowiódł swego patriotyzmu nie\ntylko językiem...\n\n- Tym gorzej - przerwał bas. - Dowodził będąc gołym! Ochłonął poczuwszy ruble w\nkieszeni.\n\n- O!... że też my zawsze kogoś musimy posądzać albo o zdradę kraju, albo o\nzłodziejstwo! Nieładnie!... - oburzał się półgłos.\n\n- Coś go pan mocno bronisz?... - spytał bas posuwając krzesłem.\n\n- Bronię, bom trochę o nim słyszał - odpowiedział półgłos.- Furmani u mnie\nniejaki Wysocki, który umierał z głodu, nim Wokulski postawił go na nogi...\n\n- Za pieniądze z dostaw w Bułgarii!... Dobroczyńca!...\n\n- Inni, panie, zbogacili się na funduszach narodowych i - nic. Ehe! He!...\n\n- W każdym razie ciemna to figura - zakonkludował dychawiczny. - Rzuca się w prawo i\nw lewo, sklepu nie pilnuje, perkaliki sprowadza, szlachtę jakby chciał naciągnąć...\nPonieważ chłopiec sklepowy w tej chwili przyniósł im nowe butelki, więc\nwymknąłem się po cichu. Nie wmieszałem się do tej rozmowy, gdyż znając Stacha od\ndziecka, mógłbym im powiedzieć tylko dwa wyrazy: \"Jesteście podli...\"\n\nI to wszystko gadają wówczas, kiedy ja drżę z obawy o jego przyszłość, kiedy\nwstając i kładąc się spać pytam: \"Co on robi? po co robi? i co z tego\nwyniknie?...\" I to wszystko gadają o nim dziś, przy mnie, który wczoraj\npatrzyłem, jak dróżnik Wysocki upadł mu do nóg dziękując za przeniesienie do,\nSkierniewic i udzielenie zapomogi...\n\nProsty człowiek, a jaki uczciwy! Przywiózł ze sobą dziesięcioletniego syna i\nwskazując na Wokulskiego mówił:\n\n- Przypatrzże się, Pietrek, panu, bo to nasz największy dobrodziej...Jakby kiedy\nzechciał, żebyś. sobie uciął rękę dla niego, utnij, a jeszcze mu się nie\nwywdzięczysz...\n\nAlbo ta dziewczyna, która pisała do niego od magdalenek: \"Przypomniałam sobie\njedną modlitwę z dziecinnych czasów, ażeby modlić się za pana:..\"\n\nOto ludzie prości, oto dziewczyny występne; czyliż oni i one nie mają więcej\nszlachetnych uczuć aniżeli my, surdutowcy, po całym mieście chwalący się cnotami, w\nktóre zresztą żaden z nas nie wierzy. Ma Staś rację, że zajął się losem tych\nbiedaków, chociaż... mógłby się nimi zajmować w sposób trochę spokojniejszy...\n\nAch! bo trwożą mnie jego nowe znajomości...\n\nPamiętam, w początkach maja wchodzi do sklepu jakiś bardzo niewyraźny jegomość\n(rude faworyty, oczy paskudne) i położywszy na kantorku swój bilet wizytowy, mówi\ndosyć połamanym językiem:\n\n- Proszę powiedzieć pan Wokulski, ja będę dziś siódma...\n\nI tyle. Spojrzałem na bilet, czytam: \"Wiliam Colins, nauczyciel języka\nangielskiego...\" Cóż to za farsa?... Przecie chyba Wokulski nie będzie uczył się\npo angielsku?...\n\nWszystko jednak zrozumiałem, gdy na drugi dzień przyszły telegramy o... zamachu\nHödla...\n\nAlbo inna znajomość, jakaś pani Meliton, która zaszczyca nas wizytami od chwili\npowrotu Stasia z Bułgarii. Chuda baba, mała, trajkocze jak młyn, a czujesz, że mówi\ntylko to, co chce powiedzieć. Wpada. raz, w końcu maja:\n\n- Jest pan Wokulski? Pewno nie ma, spodziewam się... Wszak mówię z panem Rzeckim?\nZaraz to zgadłam... Co za piękna neseserka!... drzewo oliwkowe, znam się na tym. Niech\npan powie panu Wokulskiemu, ażeby mi to przysłał, on wie mój adres, i - ażeby jutro,\nokoło pierwszej, był w Łazienkach...\n\n- W których, przepraszam? - spytałem, oburzony jej zuchwalstwem.\n\n- Jesteś pan błazen... W królewskich! - odpowiada mi ta dama.\n\nNo i cóż!... Wokulski posłał jej neseserkę i pojechał do Łazienek. Wróciwszy\nzaś stamtąd, powiedział mi, że... w Berlinie zbierze się kongres dla zakończenia\nwojny wschodniej... I kongres jest!...\n\nTaż sama jejmość wpada drugi raz, zdaje mi się, pierwszego czerwca.\n\n- Ach! - woła - cóż to za piękny wazon!... z pewnością francuska majolika, znam\nsię na tym... Powiedz pan panu Wokulskiemu, ażeby mi go przysłał, i... (tu dodała\nszeptem) i... powiedz mu pan jeszcze, że pojutrze około pierwszej...\n\nGdy wyszła, rzekłem do Lisieckiego:\n\n- Załóż się pan, że pojutrze będziemy mieli ważną polityczną wiadomość.\n- Niby trzeciego czerwca?... - odparł śmiejąc się.\n\nProszę sobie jednak wyobrazić nasze miny, kiedy przyszedł telegram donoszący... o\nzamachu Nobilinga w Berlinie!... Ja myślałem, że padnę trupem, Lisiecki od tej pory\nzaprzestał już nieprzyzwoitych żartów na mój rachunek i co gorsze, zawsze wypytuje\nmnie o wiadomości polityczne...\n\nZaprawdę! strasznym nieszczęściem jest wielka reputacja. Ja bowiem od chwili, kiedy\nLisiecki zwraca się do mnie jako do \"poinformowanego\", straciłem sen i resztę\napetytu...\n\nCóż dopiero musi się dziać z moim biednym Stachem, który utrzymuje ciągłe\nstosunki z tym panem Colinsem i z tą panią Melitonową...\n\nBoże miłosierny, czuwaj nad nami!...\n\nJuż kiedym się tak rozgadał (dalibóg, robię się plotkarzem), więc muszę dodać,\nże i w naszym sklepie panuje jakiś niezdrowy ferment. Oprócz mnie jest siedmiu\nsubiektów (czy kiedy marzył o czymś podobnym stary Mincel!), ale - nie ma jedności.\nKlejn i Lisiecki, jako dawniejsi, trzymają tylko z sobą, resztę zaś kolegów traktują\nw sposób nie powiem pogardliwy, ale trochę z góry. Trzej zaś nowi subiekci:\ngalanteryjny, metalowy i gumowy, znowu tylko z sobą się wdają, są sztywni i pochmurni.\nWprawdzie poczciwy Zięba chcąc ich zbliżyć biega od starych do nowych i ciągle im\ncoś perswaduje; ale nieborak ma tak nieszczęśliwą rękę, że antagoniści po każdej\npróbie godzenia krzywią się na siebie jeszcze szkaradniej.\n\nMoże gdyby nasz magazyn (z pewnością jest to magazyn, a w dodatku pierwszorzędny\nmagazyn!), otóż gdyby on rozwijał się stopniowo, gdybyśmy co rok przybierali po\njednym subiekcie - nowy człowiek wsiąknąłby między starych i istniałaby harmonia.\nAle jak od razu przybyło pięciu ludzi świeżych, jak jeden drugiemu często gęsto\nwchodzi w drogę (bo w tak krótkim czasie nie można ani towarów należycie\nuporządkować, ani każdemu określić sfery jego obowiązków), jest naturalnym, że\nmuszą wyradzać się niesnaski. No, ale co ja mam się wdawać w krytykę czynności\npryncypała i jeszcze człowieka, .który ma więcej rozumu aniżeli my wszyscy...\n\nW jednym tylko punkcie godzą się starzy i nowi panowie, a nawet pomaga im Zięba,\noto: jeżeli chodzi o dokuczenie siódmemu naszemu subiektowi - Szlangbaumowi. Ten\nSzlangbaum (znam go od dawna) jest mojżeszowego wyznania, ale człowiek porządny. Mały,\nczarny, zgarbiony, zarośnięty, słowem - trzech groszy nie dałbyś za niego, kiedy\nsiedzi za kantorkiem. Ale niech no gość wejdzie (Szlangbaum pracuje w wydziale ruskich\ntkanin), Chryste elejson... Kręci się jak fryga; dopiero co był na najwyższej półce\nna prawo, już jest przy najniższej szufladzie na środku i w tej samej chwili znowu\ngdzieś pod sufitem na lewo. Kiedy zacznie rzucać sztuki, zdaje się, że to nie\nczłowiek, ale machina parowa; kiedy zacznie rozwijać i mierzyć, myślę, że bestia ma\nze trzy pary rąk. Przy tym rachmistrz zawołany, a jak zacznie rekomendować towary,\npodsuwać kupującemu projekta, odgadywać gusta, wszystko niezmiernie poważnym tonem, to\nsłowo honoru daję, że Mraczewski w kąt!... Szkoda tylko, że jest taki mały i\nbrzydki; musimy mu dodać jakiegoś głupiego a przystojnego chłopaka za pomocnika dla\ndam. Bo wprawdzie z ładnym subiektem damy dłużej siedzą, ale za to mniej grymaszą i\nmniej się targują.\n\n(Swoją drogą, niechaj nas Bóg zachowa od damskiej klienteli. Ja może dlatego nie\nmam odwagi do małżeństwa, że ciągle widuję damy w sklepie. Stwórca świata\nformując cud natury, zwany kobietą, z pewnością nie zastanowił się, jakiej klęski\nnarobi kupcom.)\n\nOtóż Szlangbaum jest w całym znaczeniu porządnym obywatelem, a mimo to wszyscy go\nnie lubią, gdyż - ma nieszczęście być starozakonnym...\nW ogóle, może od roku, uważam, że do starozakonnych rośnie niechęć; nawet ci,\nktórzy przed kilkoma laty nazywali ich Polakami mojżeszowego wyznania, dziś zwą ich\nŻydami. Zaś ci, którzy niedawno podziwiali ich pracę, wytrwałość i zdolności,\ndziś widzą tylko wyzysk i szachrajstwo.\n\nSłuchając tego, czasem myślę, że na ludzkość spada jakiś mrok duchowy, podobny\ndo nocy. W dzień wszystko było ładne, wesołe i dobre; w nocy wszystko brudne i\nniebezpieczne. Tak sobie myślę, ale milczę; bo cóż może znaczyć sąd starego\nsubiekta wobec głosu znakomitych publicystów, którzy dowodzą, że Żydzi krwi\nchrześcijańskiej używają na mace i że powinni być w prawach swoich ograniczeni. Nam\nkule nad głowami inne wyświstywały hasła, pamiętasz, Katz?...\n\nTaki stan rzeczy w osobliwy sposób oddziaływa na Szlangbauma. Jeszcze w roku zeszłym\nczłowiek ten nazywał się Szlangowskim, obchodził Wielkanoc i Boże Narodzenie, i z\npewnością najwierniejszy katolik nie zjadał tyle kiełbasy co on. Pamiętam, że gdy\nraz w cukierni zapytano go:\n\n- Nie lubisz pan lodów, panie Szlangowski?\nOdpowiedział :\n\n- Lubię tylko kiełbasę, ale bez czosnku. Czosnku znieść nie mogę.\n\nWrócił z Syberii razem ze Stachem i doktorem Szumanem i zaraz wstąpił do\nchrześcijańskiego sklepu, choć Żydzi dawali mu lepsze warunki. Od tej też pory\nciągle pracował u chrześcijan i dopiero w roku bieżącym wymówili mu posadę.\n\nW początkach maja pierwszy raz przyszedł do Stacha z prośbą. Był bardziej\nskurczony i miał czerwieńsze oczy niż zwykle.\n\n- Stachu - rzekł pokornym głosem - utonę na Nalewkach, jeżeli mnie nie\nprzygarniesz.\n\n- Dlaczego żeś od razu do mnie nie przyszedł? - spytał Stach.\n\n- Nie śmiałem... Bałem się, żeby nie mówili o mnie, że Żyd musi się wszędzie\nwkręcić. I dziś nie przyszedłbym, gdyby nie troska o dzieci.\n\nStach wzruszył ramionami i natychmiast przyjął Szlangbauma z pensją półtora\ntysiąca rubli rocznie.\n\nNowy subiekt od razu wziął się do roboty, a w pół godziny później mruknął\nLisiecki do Klejna:\n\n- Co tu, u diabła, tak czosnek zalatuje, panie Klejn?..\n\nZaś w kwadrans później, nie wiem już z jakiej racji, dodał:\n\n- Jak te kanalie Żydy cisną się na Krakowskie Przedmieście! Nie mógłby to parch,\njeden z drugim, pilnować się Nalewek albo Świętojerskiej?\n\nSzlangbaum milczał, tylko drgały mu czerwone powieki.\n\nSzczęściem, obie te zaczepki słyszał Wokulski. Wstał od biurka i rzekł tonem,\nktórego, co prawda, nie lubię:\n\n- Panie... panie Lisiecki! Pan Henryk Szlangbaum był moim kolegą wówczas, kiedy\ndziało mi się bardzo źle. Czybyś więc pan nie pozwolił mu kolegować ze mną dziś,\nkiedy mam się trochę lepiej?...\n\nLisiecki zmieszał się czując, że jego posada wisi na włosku. Ukłonił się, coś\nmruknął, a wtedy Wokulski zbliżył się do Szlangbauma i uściskawszy go powiedział:\n\n- Kochany Henryku, nie bierz do serca drobnych przycinków, bo my tu sobie po\nkoleżeńsku wszyscy docinamy. Oświadczam ci także, że jeżeli opuścisz kiedy ten\nsklep; to chyba razem ze mną.\n\nStanowisko Szlangbauma wyjaśniło się od razu; dziś mnie prędzej coś powiedzą\n(ba! nawet zwymyślają) aniżeli jemu. Ale czy wynalazł kto sposób przeciw\npółsłówkom, minom i spojrzeniom?... A to wszystko truje biedaka, który mi nieraz\nmówi wzdychając:\n\n- Ach, gdybym się nie bał, że mi dzieci zżydzieją, jednej chwili uciekłbym stąd\nna Nalewki...\n\n- Bo dlaczego, panie Henryku - spytałem go - raz się, do licha, nie ochrzcisz?..\n\n- Zrobiłbym to przed laty, ale nie dziś. Dziś zrozumiałem, że jako Żyd jestem\ntylko nienawistny dla chrześcijan, a jako meches byłbym wstrętny i dla chrześcijan, i\ndla Żydów. Trzeba przecie z kimś żyć. Zresztą - dodał ciszej - mam pięcioro dzieci\ni bogatego ojca, po którym będę dziedziczyć...\nRzecz ciekawa. Ojciec Szlangbauma jest lichwiarzem, a syn, ażeby od niego grosza nie\nwziąć, bieduje po sklepach jako subiekt.\nNieraz we cztery oczy rozmawiałem o nim z Lisieckim.\n\n- Za co - pytam - prześladujecie go? Wszakże on prowadzi dom na sposób\nchrześcijański, a nawet dzieciom urządza choinkę...\n\n- Bo uważa - mówi Lisiecki - że korzystniej jadać macę z kiełbasą aniżeli\nsamą.\n\n- Był na Syberii, narażał się...\n\n- Dla geszeftu... Dla geszeftu nazywał się też Szlangowskim, a teraz znowu\nSzlangbaumem, kiedy jego stary ma astmę.\n\n- Kpiliście - mówię - że stroi się w cudze pióra, więc wrócił do dawnego\nnazwiska.\n\n- Za które dostanie ze sto tysięcy rubli po ojcu - odparł Lisiecki.\n\nTeraz i ja wzruszyłem ramionami i umilkłem. Źle nazywać się Szlangbaumem, źle\nSzlangowskim; źle być Żydem, źle mechesem... Noc zapada, noc, podczas której wszystko\njest szare i podejrzane!\n\nA swoją drogą Stach na tym cierpi. Nie tylko bowiem przyjął do sklepu Szlangbauma,\nale jeszcze daje towary żydowskim kupcom i paru Żydków przypuścił do współki. Nasi\nkrzyczą i grożą, ale nie jego straszyć; zaciął się i nie ustąpi, choćby go piekli\nw ogniu.\nCzym się to wszystko skończy, Boże miłosierny...\n\nAle, ale!... Ciągle odbiegając od przedmiotu zapomniałem kilku bardzo ważnych\nszczegółów. Mam na myśli Mraczewskiego, który od pewnego czasu albo krzyżuje mi\nplany, albo wprowadza w błąd świadomie.\n\nChłopak ten otrzymał u nas dymisję za to, że w obecności Wokulskiego trochę\nzwymyślał socjalistów. Później jednakże Stach dał się ubłagać i zaraz po\nWielkiejnocy wysłał Mraczewskiego do Moskwy podwyższając mu nawet pensję.\n\nNie przez jeden wieczór zastanawiałem się nad znaczeniem owej podróży czy zsyłki.\n\nLecz gdy po trzech tygodniach Mraczewski przyjechał stamtąd do nas wybierać towary,\nnatychmiast zrozumiałem plan Stacha.\n\nPod fizycznym względem młodzieniec ten niewiele się zmienił: zawsze wygadany i\nładny, może cokolwiek bledszy. Mówi, że Moskwa mu się podobała, a nade wszystko\ntamtejsze kobiety, które mają mieć więcej wiadomości i ognia, ale za to mniej\nprzesądów aniżeli nasze. Ja także, póki byłem młody, uważałem, że kobiety miały\nmniej przesądów aniżeli dziś.\n\nWszystko to jest dopiero wstępem. Mraczewski bowiem przywiózł ze sobą trzy bardzo\npodejrzane indywidua, nazywając ich \"prykaszczykami\", i - całą pakę jakichś\nbroszur. Owi \"prykaszczykowie\" mieli niby coś oglądać w naszym sklepie, ale\nrobili to w taki sposób, że nikt ich u nas nie widział: Włóczyli się po całych\ndniach i przysiągłbym, że przygotowywali u nas grunt do jakiejś rewolucji.\nSpostrzegłszy jednak, że mam na nich zwrócone oko, ile razy przyszli do sklepu, zawsze\nudawali pijanych, a ze mną rozmawiali wyłącznie o kobietach, twierdząc wbrew\nMraczewskiemu, że Polki to \"sama prelest\" - tylko bardzo podobne do Żydówek.\n\nUdawałem, że wierzę wszystkiemu, co mówią, i za pomocą zręcznych pytań\nprzekonałem się, iż - najlepiej znane im są okolice bliższe Cytadeli. Tam więc mają\ninteresa: Że zaś domysły moje nie były bezpodstawnymi, dowiódł fakt, iż owi\n\"prykaszczykowie\" zwrócili nawet na siebie uwagę policji. W ciągu dziesięciu\ndni, nic więcej, tylko trzy razy odprowadzano ich do cyrkułów. Widocznie jednak muszą\nmieć wielkie stosunki, ponieważ ich uwolniono.\n\nKiedym zakomunikował Wokulskiemu moje podejrzenia co do \"prykaszczyków\" -\nStach tylko uśmiechnął się i odparł:\n\n- To jeszcze nic...\nZ czego wnoszę, że Stach musi być grubo zaawansowany w stosunkach z nihilistami.\nProszę sobie jednak wyobrazić moje zdziwienie, kiedy zaprosiwszy raz Klejna i\nMraczewskiego do siebie na herbatę przekonałem się, że Mraczewski jest gorszym\nsocjalistą od Klejna... Ten Mraczewski, który za wymyślanie na socjalistów stracił u\nnas posadę!... Ze zdumienia przez cały wieczór nie mogłem ust otworzyć; tylko Klejn\ncieszył się po cichu, a Mraczewski rozprawiał.\n\nJak żyję, nie słyszałem nic równego. Młodzieniec ten dowodził mi przytaczając\nnazwiska ludzi, podobno bardzo mądrych, że wszyscy kapitaliści to złodzieje, że\nziemia powinna należeć do tych, którzy ją uprawiają, że fabryki, kopalnie i maszyny\npowinny być własnością ogółu, że nie ma wcale Boga ani duszy, którą wymyślili\nksięża, aby wyłudzać od ludzi dziesięcinę. Mówił dalej, że jak zrobią rewolucję\n(on z trzema \"prykaszczykami\"), to od tej pory wszyscy będziemy pracowali tylko\npo ośm godzin, a przez resztę czasu będziemy się bawili, mimo to zaś każdy będzie\nmiał emeryturę na starość i darmo pogrzeb. Wreszcie zakończył, że dopiero wówczas\nnastanie raj na ziemi, kiedy wszystko będzie wspólne: ziemia, budynki, maszyny, a nawet\nżony.\n\nPonieważ jestem kawalerem (nazywają mnie nawet starym) i piszę ten pamiętnik bez\nobłudy, przyznam więc, że mi się ta wspólność żon trochę podobała. Powiem nawet,\nże nabrałem niejakiej życzliwości dla socjalizmu i socjalistów. Po co oni jednak\nkoniecznie chcą robić rewolucję, kiedy i bez niej ludzie miewali wspólne żony?\n\nTak myślałem, ale tenże sam Mraczewski uleczył mnie ze swoich teorii, a zarazem\nbardzo pokrzyżował moje plany.\n\nNawiasowo powiem, że serdecznie chcę, ażeby się Stach ożenił. Gdyby miał żonę,\nnie mógłby tak często naradzać się z Colinsem i panią Meliton, a gdyby jeszcze\nprzyszły dzieci, może zerwałby wszystkie podejrzane stosunki. Bo co to, żeby taki\nczłowiek jak on, taka żołnierska natura, żeby kojarzył się z ludźmi, którzy bądź\njak bądź nie występują na plac z bronią przeciw broni. Węgierska piechota i wreszcie\nżadna piechota nie będzie strzelać do rozbrojonego przeciwnika. Ale czasy zmieniają\nsię.\n\nOtóż bardzo pragnę, ażeby się Stach ożenił, i nawet myślę, że upatrzyłem mu\npartię. Bywa czasem w naszym magazynie (i bywała w tamtym sklepie) osoba dziwnej urody.\nSzatynka, szare oczy, rysy cudownie piękne, wzrost okazały, a rączki i nóżki - sam\nsmak!... Patrzyłem, jak raz wysiadała z dorożki, i powiem, że mi się gorąco zrobiło\nwobec tego, com ujrzał... Ach, miałby poczciwy Stasiek wielki z niej pożytek, bo to i\nciałka w miarę, i usteczka jak jagódki... A co za biust!... Kiedy wchodzi ubrana do\nfigury, to myślę, że wszedł anioł, który zleciawszy z nieba, na piersiach złożył\nsobie skrzydełka!...\n\nZdaje mi się, że jest wdową, gdyż nigdy nie widuję jej z mężem, tylko z małą\ncóreczką Helunią, miluchną jak cukiereczek. Stach, gdyby się z nią ożenił, od razu\nmusiałby zerwać z nihilistami, bo co by mu zostało czasu od posług przy żonie, to\npieściłby jej dziecinę. Ale i taka żoneczka niewiele zostawiłaby mu chwil wolnych.\n\nJuż ułożyłem cały plan i rozmyślałem: w jaki by sposób zapoznać się z tą\ndamą, a później przedstawić jej Stacha, gdy nagle - diabli przynieśli z Moskwy\nMraczewskiego. Proszę zaś sobie wyobrazić mój gniew, kiedy zaraz na drugi dzień po\nswoim przyjeździe frant ten wchodzi do naszego sklepu z moją wdową!... A jak skakał\nprzy niej, jak wywracał oczyma, jak starał się odgadywać jej myśli... Szczęście,\nże nie jestem otyły, bo wobec tych bezczelnych zalotów dostałbym chyba apopleksji.\n\nKiedy w parę godzin wrócił do nas, pytałem go z najobojętniejszą miną, kto jest\nowa dama.\n\n- Podobała się panu - on mówi - co?... Szampan, nie kobieta dodał, bezwstydnie\nmrugając okiem. - Ale na nic pański apetyt, bo ona szaleje za mną... Ach, panie, co to\nza temperament, co za ciało... A gdybyś pan widział, jak wygląda w kaftaniku!...\n\n- Spodziewam się, panie Mraczewski... - odparłem surowo.\n\n- Ja przecież nic nie mówię! - odpowiada zacierając ręce w sposób, który wydał\nmi się lubieżnym. - Ja nic nie mówię!... Największą cnotą mężczyzny, panie\nRzecki, jest dyskrecja, panie Rzecki, szczególniej w bardziej poufałych stosunkach...\n\nPrzerwałem mu czując, że gdyby tak mówił dalej, musiałbym pogardzić tym\nmłodzieńcem. Co za czasy, co za ludzie!... Bo ja, gdybym miał szczęście zwrócić na\nsiebie uwagę jakiej damy, nie śmiałbym nawet myśleć o tym, a nie dopiero wrzeszczeć\nna cały głos, jeszcze w tak wielkim, jakim jest nasz, magazynie.\n\nGdy zaś w dodatku wyłożył mi Mraczewski swoją teorię o wspólności żon, zaraz\nprzyszło mi do głowy:\n\n- Stach nihilista i Mraczewski nihilista... Niechże się więc pierwszy ożeni, to\ndrugi zaraz mu zaprowadzi wspólność... A przecie szkoda byłoby takiej kobiety dla\ntakiego Mraczewskiego.\n\nW końcu maja Wokulski postanowił zrobić poświęcenie naszego magazynu. Przy tej\nsposobności zauważyłem, jak się czasy zmieniają... Za moich młodych lat kupcy także\npoświęcali sklepy troszcząc się o to, ażeby ceremonii dopełnił ksiądz sędziwy a\npobożny, ażeby na miejscu była autentyczna woda święcona, nowe kropidło i organista\nbiegły w łacinie. Po skończonym zaś obrządku, przy którym pokropiono i obmodlono\nprawie każdą szafę i sztukę towaru, przybijało się na progu sklepu podkowę, ażeby\nzwabiała gości, a dopiero potem - myślano o przekąsce, zwykle złożonej z kieliszka\nwódki, kiełbasy i piwa.\n\nDziś zaś (co by powiedzieli na to rówieśnicy starego Mincla!) pytano przede\nwszystkim : ilu potrzeba kucharzy i lokajów, a potem : ile butelek szampana, ile\nwęgrzyna i - jaki obiad? Obiad bowiem stanowił główną wagę uroczystości, gdyż i\nzaproszeni nie o to troszczyli się: kto będzie święcił, ale co podadzą do stołu?...\n\nW wigilię ceremonii wpadł do naszego magazynu jakiś jegomość przysadkowaty,\nspocony, o którym nie mógłbym powiedzieć, czy kołnierzyki walały mu szyję, czy też\ndziało się na odwrót. Z wytartej surduciny wydobył gruby notes, włożył na nos\nzatłuszczone binokle i - począł chodzić po pokojach z taką miną, że mnie po prostu\nwzięła trwoga.\n\n\"Co, u diabła - myślę - czyby kto z policji, czy może jaki sekretarz komornika\nspisuje nam ruchomości?...\"\n\nDwa razy zastępowałem mu drogę, chcąc jak najgrzeczniej spytać: czego by sobie\nżyczył? Ale on za pierwszym razem mruknął: \"Proszę mi nie przeszkadzać!\" -\na za drugim bez ceremonii odsunął mnie na bok.\n\nZdumienie moje było tym większe, że niektórzy z naszych panów kłaniali mu się\nbardzo uprzejmie i zacierając ręce, jakby co najmniej przed dyrektorem banku, dawali\nwszelkie objaśnienia.\n\n\"No - mówię w duchu - jużci chyba ten biedaczysko nie jest z towarzystwa\nubezpieczeń. Ludzi tak obdartych tam nie trzymają...\"\n\nDopiero Lisiecki szepnął mi, że ten pan jest bardzo znakomitym reporterem i że\nbędzie nas opisywał w gazetach. Ciepło mi się zrobiło około serca na myśl, że\nmogę ujrzeć w druku moje nazwisko, które raz tylko figurowało w \"Gazecie\nPolicyjnej\", gdym zgubił książeczkę. Jednej chwili spostrzegłem, że w tym\nczłowieku jest wszystko wielkie: wielka głowa, wielki notes, a nawet - bardzo wielka\nprzyszczypka u lewego buta.\n\nA on wciąż chodził po pokojach nadęty jak indyk i pisał, wciąż pisał...\nNareszcie odezwał się:\n\n- Czy w tych czasach nie było u panów jakiego wypadku?... Małego pożaru,\nkradzieży, nadużycia zaufania, awantury?...\n\n- Boże uchowaj!- ośmieliłem się wtrącić.\n- Szkoda - odparł. - Najlepszą reklamą dla sklepu byłoby, gdyby się tak kto w nim\npowiesił...\n\nStruchlałem usłyszawszy to życzenie.\n\n- Może pan dobrodziej - odważyłem się wtrącić z ukłonem - raczy wybrać sobie\njaki przedmiocik, który odeślemy bez pretensji...\n\n- Łapówka?... - zapytał spoglądając na mnie jak figura Kopernika. - Mamy zwyczaj -\ndodał - to, co nam się podoba, kupować; prezentów nie przyjmujemy od nikogo.\nWłożył poplamiony kapelusz na głowę na środku magazynu i z rękami w kieszeniach\nwyszedł jak minister. Jeszcze po drugiej stronie ulicy widziałem jego przyszczypkę.\n\nWracam do ceremonii poświęcenia. Główna uroczystość, czyli obiad, odbyła się w\nwielkiej sali Hotelu Europejskiego. Salę ubrano w kwiaty, ustawiono ogromne stoły w\npodkowę, sprowadzono muzykę i o szóstej wieczór zebrało się przeszło sto\npięćdziesiąt osób. Kogo bo tam nie było!... Głównie kupcy i fabrykanci z Warszawy,\nz prowincji, z Moskwy, ba, nawet z Wiednia i z Paryża. Znalazło się też dwu hrabiów,\njeden książę i sporo szlachty. O trunkach nie wspominam, gdyż naprawdę nie wiem,\nczego było więcej : listków na roślinach zdobiących salę czy butelek.\n\nKosztowała nas ta zabawa przeszło trzy tysiące rubli, ale widok tylu jedzących\nosób był zaiste okazały. Kiedy zaś wśród ogólnej ciszy powstał książę i wypił\nzdrowie Stacha, kiedy zagrała muzyka, nie wiem już jaki kawałek, ale bardzo ładny, i\nstu pięćdziesięciu ludzi huknęło: \"Niech żyje\"\" - miałem łzy w\noczach. Pobiegłem do Wokulskiego i ściskając go szepnąłem:\n\n- Widzisz, jak cię kochają...\n\n- Lubią szampana - odpowiedział.\n\nZauważyłem, że wiwaty nic go nie obchodzą. Nie rozchmurzył się nawet, choć jeden\nz mówców (musiał być literat, bo gadał dużo i bez sensu) powiedział, nie wiem, w\nswoim czy w Wokulskiego imieniu, że... jest to najpiękniejszy dzień jego życia.\n\nUważałem, że Stach najwięcej kręci się koło pana Łęckiego, który przed swym\nbankructwem ocierał się podobno o europejskie dwory... Zawsze ta nieszczęśliwa\npolityka!...\n\nZ początku uczty wszystko odbywało się bardzo poważnie; coraz któryś z\nbiesiadników zabierał głos i gadał tak, jakby chciał odgadać wypite wino i zjedzone\npotrawy. Lecz im więcej wynoszono pustych butelek, tym dalej uciekała z tego\nzgromadzenia powaga, a w końcu- zrobił się przecie taki hałas, że wobec niego prawie\noniemiała muzyka.\n\nByłem zły jak diabeł i chciałem zwymyślać przynajmniej Mraczewskiego.\nOdciągnąwszy go jednak od stołu zdobyłem się ledwie na te słowa :\n\n- No, i po co to wszystko?...\n- Po co?... - odparł patrząc na mnie błędnymi oczyma. - To tak dla panny\nŁęckiej...\n\n-Zwariowałeś pan!... Co dla panny Łęckiej?..\n\n- No... te spółki..: ten sklep... ten obiad... Wszystko dla niej... I ja przez nią\nwyleciałem ze sklepu... - mówił Mraczewski opierając się na moim ramieniu, gdyż nie\nmógł ustać. \n- Co?... - mówię widząc, że jest zupełnie pijany. - Wyleciałeś przez nią ze\nsklepu, więc może i przez nią dostałeś się do Moskwy?..\n\n- Rozu... rozumie się... Szepnęła słówko, takie... nieduże słóweczko i...\ndostałem trzysta rubli więcej na rok... Żabcia ze starym wszystko zrobi, co jej się\npodoba...\n\n- No, idź pan spać - rzekłem.\n\n- Właśnie, że nie pójdę spać... Pójdę do moich przyjaciół... Gdzie oni\nsą?... Oni by sobie z Żabcią prędzej poradzili... Nie grałaby im po nosie jak\nstaremu... Gdzie moi przyjaciele? - zaczął wrzeszczeć.\nNaturalnie, że kazałem go odprowadzić do numeru na górę. Domyślam się jednak,\nże udawał pijanego, ażeby mnie otumanić.\nOkoło północy sala była podobna do trupiarni albo do szpitala; coraz kogoś trzeba\nbyło wyciągać do numeru albo do dorożki. Wreszcie odnalazłszy doktora Szumana, który\nbył prawie trzeźwy, zabrałem go do siebie na herbatę.\n\nDoktór Szuman jest także starozakonny, ale niezwykły to człowiek. Miał nawet\nochrzcić się, gdyż zakochał się w chrześcijance; ale że umarła, więc dał\nspokój. Mówią nawet, że truł się z żalu, ale go odratowano. Dziś całkiem\nporzucił praktykę lekarską, ma spory majątek i tylko zajmuje się badaniem ludzi czy\nteż ich włosów. Mały, żółty, ma przejmujące spojrzenie, przed którym trudno by\ncoś ukryć. A że zna się ze Stachem od dawna, więc musi wiedzieć wszystkie jego\ntajemnice.\nPo hucznym obiedzie byłem dziwnie zafrasowany i chciałem Szumana pociągnąć trochę\nza język. Jeżeli ten dzisiaj nie powie mi czego o Stachu, to już chyba nigdy nic nie\nbędę wiedział.\n\nKiedy przyszliśmy do mego mieszkania i podano samowar, odezwałem się :\n\n- Powiedz mi, doktorze, ale szczerze, co myślisz o Stachu?... Bo on mnie niepokoi.\nWidzę, że od roku rzuca się na jakieś po prostu awantury... Ten wyjazd do Bułgarii, a\ndziś ten magazyn... spółka... powóz... Jest dziwna zmiana w jego charakterze...\n\n- Nie widzę zmiany - odparł Szuman. - Był to zawsze człowiek czynu, który, co mu\nprzyszło do głowy czy do serca, wykonywał natychmiast. Postanowił wejść do\nuniwersytetu i wszedł, postanowił zrobić majątek i zrobił. Więc jeżeli wymyślił\njakieś głupstwo, to także się nie cofnie i zrobi głupstwo kapitalne. Taki już\ncharakter.\n\n- Z tym wszystkim - wtrąciłem - widzę w jego postępowaniu wiele sprzeczności...\n\n- Nic dziwnego - przerwał doktór. - Stopiło się w nim dwu ludzi: romantyk sprzed\nroku sześćdziesiątego i pozytywista z siedemdziesiątego. To, co dla patrzących jest\nsprzeczne, w nim samym jest najzupełniej konsekwentne.\n\n- A czy nie wplątał się w jakie nowe historie?.. - spytałem.\n\n- Nic nie wiem - odparł sucho Szuman.\n\nUmilkłem i dopiero po chwili spytałem znowu:\n\n- Cóż z nim jednak w rezultacie będzie?...\n\nSzuman podniósł brwi i splótł ręce.\n\n- Będzie źle - odparł. - Tacy ludzie jak on albo wszystko naginają do siebie, albo\ntrafiwszy na wielką przeszkodę rozbijają sobie łeb o nią. Dotychczas wiodło mu się,\nale... nie ma przecie człowieka, który by w życiu wygrywał same dobre losy...\n\n- Więc?.. - spytałem.\n\n- Więc możemy zobaczyć tragedię - zakończył Szuman. Wypił szklankę herbaty z\ncytryną i poszedł do siebie.\n\nCałą noc spać nie mogłem. Takie straszne zapowiedzi w dzień triumfu...\n\nEh! stary Pan Bóg więcej wie od Szumana ; a On chyba nie pozwoli zmarnować się\nStachowi...\"\n\n\n\n\nPOPRZEDNI ROZDZIAŁ\nSPIS TREŚCI\nNASTĘPNY ROZDZIAŁ"
}